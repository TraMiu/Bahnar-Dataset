Inh Pôl bơngai mă 'Bok Kei-Dei rơih pơm jơ̆ng 'bang Yêsu Krist, na nhi 'nhŏng bơ̆n Sôten
Nhôn apinh 'Bă tơm bơ̆n 'Bok Kei-Dei hăm Kră Yang bơ̆n Yêsu Krist wei-lăng iĕm tôm tơdrong wă kơ Sư ăn kơ iĕm hiôk-hian ling-lang
Inh ling-lang bơnê kơ 'Bok Kei-Dei 'mêm kơ iĕm, Sư tơgŭm iĕm, yua kơ Sư mơnat đơ̆ng iĕm lui kơ Yêsu Krist
Yua kơ đơ̆ng tơdrong iĕm lui na iĕm jing băt tôm tơdrong, iĕm hơgei kơ bơtho, iĕm kư̆m hlôh tơdrong Sư mơ̆n
Tôm tơdrong bơtho gah tơdrong Yêsu Krist, iĕm băt kơ trŏ tơpă na iĕm oei lui kơjăp truh dang ei
Yua kơ thoi noh na 'Bok Kei-Dei ăn kơ iĕm tôm tơdrong mah ngăl wă jang tơdrong Sư kơplah iĕm oei chang gô Kră Yang bơ̆n Yêsu Krist
Sư ăn kơ iĕm oei lui kơjăp truh năr tôch, wă kơ iĕm oei 'lơ̆ng tơpăt huay kơ đei tơdrong yoch kiơ kơplah năr Kră Yang Yêsu Krist jur
Ơ 'nhŏng oh, inh wă bơtho iĕm thoi âu: Đĭ-đăng kơ bơ̆n minh khŭl lui kơ Kră Yang Yêsu Krist, bơ̆n athei tơguăt băl minh jơhngơ̆m, pơm pôm 'bơ̆r đon mă hơnơ̆ng wă kơ bơ̆n huay kơ tơklah băl
Ơ 'nhŏng oh, inh bơtho khan kơ iĕm thoi noh yua kơ inh kơtơ̆ng đơ̆ng hnam dơnŏ yă Klôwê roi kơ inh tơdrong iĕm đei pơjah băl
Thoi noh na inh ưh kơ wă ôh iĕm pơm khan iĕm iŏk 'batem hăm anăn inh
Lu bơngai wă hiong răm, lu sư lăng tơdrong bơ̆n bơtho gah tơdrong Yêsu Krist lôch tơ 'long pơglang, lu sư lăng dang tơdrong kơtul đĕch
Mă-lei gah bơ̆n, bơ̆n băt tơpă tơdrong Yêsu lôch tơ 'long pơglang kăl dêh, noh tơdrong mơsêh mơyang 'Bok Kei-Dei pơklaih bơ̆n
Đe chih nơ̆r 'Bok Kei-Dei pơma sơ̆ thoi âu:
“Lu bơngai hơgei inh gô pơtôch lê̆ tơdrong hơgei sư, ăn kơ lu sư jing ưh kơ hlôh;
lu bơngai 'bơ̆r đon, inh gô pơtôch lê̆ tơdrong lu sư 'bơ̆r đon
Na tơ yơ lu bơngai đe khan 'bơ̆r đon ei
Tơ yơ bơngai đe ang khan lu sư hŏk hơgei
Tơ yơ lu bơngai mă pran kơ pơjah pơjăng lăm kon bơngai ala teh âu
'Bok Kei-Dei jô̆ tơdrong noh boih tơdrong hơgei kon bơngai thoi lĕ kơtul
Khŭl bơngai Juđê, lu sư wă kơ 'bôh tơdrong mơsêh 'mơ̆i na lui; gah khŭl bơngai Grĕk, lu sư lui kiơ̆ kơ đe bơtho hơgei đĕch
Gah bơ̆n bơtho khan kơ đe tơdrong Yêsu lôch tơ 'long pơglang, mă-lei bơngai Juđê ơh klai, na mă lu bơngai nai lăng bơ̆n bơtho tơdrong 'noh nhen tơdrong kơtul đĕch
Mă-lei gah bơ̆n mă 'Bok Kei-Dei rơih iŏk boih, mă bơngai Juđê mă bơngai nai, tơdrong Yêsu Krist lôch tơ 'long pơglang 'noh, bơ̆n băt tơdrong Yêsu Krist tơgŭm bơ̆n tôch bơneh tơpă păng 'Bok Kei-Dei mơsêh mơyang tơpă, hơgei tôm tơdrong, na Sư mah ăn Yêsu lôch tang bơ̆n
Ơ 'nhŏng oh, iĕm chă lăng lu bơngai mă 'Bok Kei-Dei rơih iŏk đơ̆ng lu khŭl iĕm sơ̆, sư thoi yơ
Lăm lu iĕm kư̆m hui kơ đei hŏk hơgei, hui bơngai pơm tih, hui bơngai đơ̆ng adrĕch yŏng mơng
păng 'Bok Kei-Dei rơih iŏk boih lu bơngai mă pă jing jat pă-tat tơdrong wă pơthuơ lu bơngai pơm tih pơm yŏng
Thoi noh na ưh kơ đei bu gơh pơang akâu sư 'bơ̆t anăp 'Bok Kei-Dei
Thoi noh mơ̆n, lăm sơ̆p hla bơar 'Bok Kei-Dei đe chih thoi âu sơ̆:
“Bơ̆n 'nĕ pă pơang akâu kơdih, bơ̆n athei pơang anăn Kră Yang đĕch
Ơ 'nhŏng oh, kơplah inh năm bơtho iĕm tơdrong 'Bok Kei-Dei sơ̆ inh ưh kơ đei bơtho kiơ̆ kơ 'bơ̆r đon inh hơgei ôh
Kơplah noh sơ̆ inh bơtho iĕm gah tơdrong Yêsu đĕch păng gah tơdrong Sư lôch tơ 'long pơglang, ưh kơ đei tơdrong nai ôh
Kơplah inh oei bơtho tơ anăp iĕm inh hli tơtey dêh
Thoi noh na iĕm băt tơdrong lui iĕm noh ưh kơ trŏ lĕch đơ̆ng kon bơngai ôh, lĕch đơ̆ng Yang Bơhngol 'Lơ̆ng 'Bok Kei-Dei
Gah lu bơngai lui kơjăp boih inh bơtho mơ̆n kiơ̆ kơ tơdrong hơgei, mă-lei ưh kơ sĭ kiơ̆ kơ tơdrong hơgei ala teh âu, dah kiơ̆ kơ lu 'bok pơgơ̆r ala teh âu ôh, yua kơ lu sư rai wă tôch boih
Nhôn bơtho tơdrong 'Bok Kei-Dei, tơdrong mă Sư ưh tam mă tơbăt ăn kơ kon bơngai kơtơ̆ng, tơdrong 'noh đơ̆ng blŭng-a 'Bok Kei-Dei ưh tam mă pơjing plĕnh păng teh sơ̆ na Sư pơkă khan wă tơbăt ăn kơ lu bơngai lui bơ̆n băt tơdrong 'noh wă kơ bơ̆n chơt hiôk
Tơdrong 'noh lu bơngai pơgơ̆r ala teh âu lu sư ưh kơ đei bu băt; dah lu sư băt sơ̆ lei lu sư ưh kơ pơ̆ng pơlôch Kră Yang mơsêh tih-tin tơ 'long pơglang ôh
Lu bơngai mă đei Yang Bơhngol 'Lơ̆ng, lu sư hlôh băt tôm tơdrong trŏ glăi; gah lu bơngai mă ưh kơ đei Yang Bơhngol 'Lơ̆ng, lu sư ưh kơ hlôh minh tơdrong trŏ glăi gah lu bơ̆n thoi yơ
Inh athei ăn kơ iĕm huch đak toh đĕch, ưh kơ gơh ăn kơ iĕm sa tơmam arăng ôh, yua kơ iĕm ưh kơ kĕ ôh iŏk tơdrong 'noh
Mă-lei dang ei iĕm kư̆m oei hơnơ̆ng lei-lăi thoi noh đĕch
yua kơ iĕm oei kiơ̆ kơ sĕch akar thoi bơngai ala teh, iĕm oei tơklai băl, iĕm oei pơjah pơjăng tơhil băl
Iĕm pơm thoi noh dang lĕ oei lei-lăi kơ bơngai kiơ̆ kơ sĕch akar ala teh đĕch
Inh pơtăm găr sư boih, na Apôlê pruih đak, mă-lei 'Bok Kei-Dei ăn kơ tơmam noh gơh wơ̆ tih
Thoi noh bơ̆n ưh kơ gan kăl ôh kơ bơngai mă pơtăm păng pruih đak 'noh, bơ̆n kăl pôm 'Bok Kei-Dei đĕch ăn kơ tơmam noh gơh wơ̆ tih
Lu bơngai pơm hnam kơpal anih noh, lu sư pơm păng maih, hu, tơmo, găch; lu mơ'nah pơm păng tơ̆r, 'nhĕt, gia, hơnong 'ba
Na mưh truh năr sek tơlang ning-mônh, 'Bok Kei-Dei wă pơlong lăng hnam mă bơ̆n pơm noh hăm kơjăp dah ưh
Tơdrong pơlong noh thoi lĕ kơ ŭnh sa, na sư wă pơlong lăng tơdrong bơ̆n jang kơ Sư hăm yua ưh
Dah ŭnh ưh kơ gơh sa hnam mă bơ̆n pơm noh, lei 'Bok Kei-Dei apah bơ̆n
Dah ŭnh sa hnam bơ̆n noh, lei 'Bok Kei-Dei ưh kơ đei apah bơ̆n ôh, mă-lei bơ̆n kư̆m klaih đơ̆ng tơdrong phak mơ̆n, yua kơ bơ̆n thoi lĕ kơ bơngai đe dŏng đơ̆ng hnam ŭnh sa noh boih
Iĕm 'nĕ khan akâu iĕm kơdih, khan iĕm hơgei
Dah bu lăm lu iĕm tơchĕng khan sư hơgei tơdrong ala teh âu, bơngai 'noh athei hŭt lê̆ dôm tơdrong sư hơgei noh, na iŏk tơdrong hơgei 'lơ̆ng tơpăt 'Bok Kei-Dei
Thoi noh na iĕm 'nĕ pơang tơdrong hơgei kon bơngai ala teh âu, yua kơ 'Bok Kei-Dei ăn kơ iĕm đei tôm tơdrong mah ngăl boih
păng iĕm jing 'nhŏng oh Yêsu Krist, na Yêsu Krist Sư Kon 'Bok Kei-Dei
Thoi noh nhôn wă kơ iĕm lăng nhôn thoi đĭch đam Yêsu Krist chă bơtho kơ đe tơdrong hrĕp 'Bok Kei-Dei tam mă tơbăt kơ đe
Yŏng sư pơjao ăn kơ minh 'nu đam sư chă asong rim 'nu kơ đam sư, na đam mă sư pơjao noh athei kiơ̆ kơ nơ̆r yŏng sư pơkă
Ơ 'nhŏng oh, dôm tơdrong inh bơtho pơtih gia hei, inh pơma 'bơm anăn inh păng anăn Apôlê đĕch, inh wă kơ iĕm huay kơ pơang kơ kon bơngai mă bu bu kư̆m thoi sơ̆p hla bơar 'Bok Kei-Dei khan
Thoi noh iĕm 'nĕ pơư bơngai âu pơchê bơngai to
Đe lăng nhôn jang tơdrong Yêsu Krist thoi bơngai kơtul, đe lăng iĕm thoi lĕ bơngai hơgei tôm tơdrong Yêsu Krist
Nhôn bơngai tơrăn, iĕm bơngai pran
Đe pơjĭp pơjăm nhôn, gah iĕm đe ư-ang
Đơ̆ng sơ̆ khơ̆ dang ei, nhôn rơwĕt kơ por, ol kơ đak, iak kơ ao hiah dônh hrŭk hrăi; đe tơhmăi nhôn jĭ kơ lu sư tôn tơbeh teh tơlơ̆, wă ling-lang răm-'băm anih hnam hoh-hoy, hrăn yak rim anih
Nhôn jang sa păng ti kơdih
Đe oei hiĕk achơ̆ kơ nhôn, nhôn kư̆m krao khan kơ 'Bok Kei-Dei tơgŭm lu sư mơ̆n; đei mơ'nah pơm kơnê̆, nhôn mơ̆ng đĕch
Thoi noh na inh wă kơ iĕm pơm kiơ̆ kơ inh
Yua kơ tơdrong 'noh na inh wơh Timôthê năm tơ iĕm, sư kon inh mă 'mêm kơeng đơ̆ng inh bơtho sư tơdrong Kră Yang
Sư chu kơ nơ̆r inh ling-lang na sư gô tơ'blŏk ăn kơ iĕm dôm tơdrong inh kiơ̆ Yêsu Krist thoi yơ
Dôm tơdrong inh bơtho tơ rim hnam akŭm kư̆m lei-lăi thoi noh mơ̆n
Đei lăm lu iĕm mơ'nah pơma pơang akâu kơdih kơ đe yua kơ lu sư ngêh kơ inh ưh pă đei năm tơ iĕm boih
Na inh khan kơ iĕm, dah Kră Yang ăn, ưh pă đunh boih inh wă năm tơ iĕm tơpă, wă kơ băt bơngai pơang akâu sư ei, sư hơgei tơpă dah ưh
Mă-lei gah lu bơngai mă 'Bok Kei-Dei pơgơ̆r ưh kơ sĭ pơma pôm 'bơ̆r đĕch ôh, 'Bok Kei-Dei tơgŭm sư gơh pơm tôm tơdrong
Na iĕm wă kơ inh năm tơ iĕm thoi yơ
Iĕm wă kơ inh năm thoi bơngai chĕp sơnguĕt dah wă kơ inh năm thoi lĕ bơngai iŏk tơdrong 'mêm mơnat dih băl đĕch
Mă iĕm akŭm tơ noh dang akŭm hơdai hăm inh mơ̆n, đei Kră Yang Yêsu pơgơ̆p jơhngơ̆m đon bơ̆n hơdai, yua kơ bơ̆n jang tơdrong Sư
Na bơ̆n athei pơjao kơ yang Satan ăn tơdrong gleh kơ bơngai mă pơm yoch noh, wă kơ bơngai noh tơbral kơdih tơdrong yoch wă kơ 'Bok Kei-Dei iŏk sư kơplah năr Yêsu jur ning-mônh
Iĕm athei hŭt đĭ tơdrong yoch wă kơ jing thoi 'bĕng tơpŭng 'nao tam mă pơjrâu 'buih, yua kơ 'Bok Kei-Dei pơklaih đĭ boih tơdrong yoch iĕm
Yêsu Sư thoi triu đe 'bet sa pơm Giĕng Năm Brih wă 'blŏk hơdơ̆r kơ tơdrong 'Bok Kei-Dei pơklaih đơ̆ng dêh Êyiptơ, na Yêsu boih pơklaih bơ̆n
Thoi noh bơ̆n athei 'blŏk hơdơ̆r kơ năr giĕng đe sŏng sa 'Bĕng Ưh Kơ Đei 'Buih Pông, 'nĕ pă pơm dôm tơdrong so, tơdrong kơnê̆ yoch thoi lĕ kơ 'bĕng mă đei 'buih pông 'noh, bơ̆n athei pơm 'lơ̆ng tơpăt thoi 'bĕng ưh kơ đei 'buih đĕch
Kơthơ inh chih ăn kơ iĕm ki, inh khă kuă ăn iĕm tơbôl păng bơngai pơm kư̆ kă
Tơduă bơngai lui đei tơdrong wă jâu băl, liơ iĕm chă kră ưh kơ lui sek tơlang kơ iĕm, kuă kơ kiơ kơ chă kră bơngai lui sek ăn
Lu bơngai lui gô sek tơdrong lu bơngai ưh kơ lui ning-mônh
Dah iĕm gơh sek tơdrong bơngai ưh kơ lui ning-mônh, lei iĕm kư̆m gơh sek tơdrong buăl iĕm iĕ ioch dang ei mơ̆n
Ning-mônh bơ̆n gơh sek tơdrong linh jang
Dah bơ̆n gơh sek tơdrong linh jang ning-mônh lei bơ̆n kư̆m gơh sek tơdrong bơngai ala teh âu 'bônh loi
Inh pơma thoi noh wă kơ iĕm mơlâu
Lơliơ, đĭ dôm kơ iĕm ưh kơ đei bu hơgei gơh sek tơlang tơdrong dah kiơ
na iĕm ling-lang mă nŏng kơ chă lu kră ưh kơ lui sek ăn tơdrong iĕm
lu bơngai tơtông, lu bơngai 'nhĕng kơ mŭk tơmam đe, lu bơngai et sik suai, lu bơngai oei hiĕk achơ̆ kơ đe, iĕm 'nĕ ngêh lu sư gơh tŏk oei tơ dêh char 'Bok Kei-Dei ôh
'Bok Kei-Dei tơiung arih Yŏng bơ̆n đơ̆ng lôch, na Sư kư̆m wă tơiung arih akâu bơ̆n hăm tơdrong mơsêh Sư mơ̆n
Iĕm ưh kơ băt ôh hă rim 'nu kơ bơ̆n gơh pơgơ̆p minh chăl lăm akâu Yêsu Krist
Na iĕm wă kơ bơ̆n pơgơ̆p dơ̆ng minh chăl tơ akâu drŏ-kăn đi dơ̆ng hă
Dah bơngai bu lui kơ Kră Yang Yêsu, bơngai 'noh dang minh jơhngơ̆m minh đon hăm Yêsu
Akâu bơ̆n jing hnam Yang Bơhngol 'Lơ̆ng đơ̆ng 'Bok Kei-Dei ăn Sư oei lăm akâu bơ̆n
Na akâu bơ̆n ưh pă jing thoi lĕ tơmam bơ̆n ôh, dang jing tơmam 'Bok Kei-Dei boih,a
yua kơ 'Bok Kei-Dei huai iŏk bơ̆n păng tơmam gĭt Sư tơpă
Thoi noh na bơ̆n dah pơyơ̆r bĕ akâu bơ̆n kơ Sư wă pơư pơang anăn Sư
Gah kơthơ dôm tơdrong iĕm jet inh 'noh, inh wă tơl iĕm dang ei
Bơngai drŏ-nglo ưh kơ iŏk akăn kư̆m 'lơ̆ng mơ̆n
Mă-lei tơ pơlei iĕm đei lơ bơngai juăt kơ ngôi pơyô kư̆ kă, na inh wă kơ lu iĕm athei chă kơdih akăn, lu drŏ-kăn athei chă kơdih klo
Tơdrong âu ưh kơ sĭ inh athei đĭ-đăng bơngai iŏk klo kăn ngăl ôh, inh pơma tơdrong âu yua kơ trŏ kơ tơdrong iĕm dang ei
Kiơ̆ thoi inh wă kơ đĭ-đăng bơngai pơm kiơ̆ thoi inh ưh kơ iŏk klo kăn
Mă-lei 'Bok Kei-Dei ăn kơ rim 'nu kon bơngai phara, mơ'nah Sư ăn ngôi hơdrô̆, mơ'nah Sư ăn iŏk klo kăn
Inh wă khan kơ lu bơngai ưh kơ đei klo kăn păng lu bơngai drŏ-kăn adro thoi âu: Dah iĕm ngôi hơdrô̆ thoi inh 'lơ̆ng mơ̆n
Mă-lei hli kơ iĕm ưh kơ kĕ gơ̆t kơ tơdrong pơm yoch na iĕm athei oei băl klo kăn đĕch 'lơ̆ng hloh kơ iĕm oei hơdrô̆
Bĭ gah lu bơngai mă đei klo kăn boih inh kư̆m wă khan mơ̆n, mă-lei ưh kơ sĭ đơ̆ng nơ̆r inh kơdih chă khan ôh, đơ̆ng nơ̆r Kră Yang bơ̆n Yêsu Krist pơma sơ̆ thoi âu: Bơngai drŏ-kăn ưh kơ gơh achăng klo sư ôh
Dah drŏ-kăn bơngai lui oei kơ drŏ-nglo ưh kơ lui, na klo sư wă oei kơ sư khŏm khŏm kư̆m lei-lăi, 'nĕ kơ achăng tŭk sư
Pơtih gia bơngai bu đêl kăt tơdra akar kiơ̆ kơ tơdrong juăt sư na 'Bok Kei-Dei krao sư lui, bơngai 'noh athei lê̆ thoi noh đĕch
Dah bơngai bu đơ̆ng sơ̆ ưh kơ đei pơtơ̆p kăt tơdra akar na 'Bok Kei-Dei krao sư lui, bơngai 'noh 'nĕ pơtơ̆p kăt rok đe mơ̆n
Rim 'nu kơ bơ̆n athei kiơ̆ thoi kơplah 'Bok Kei-Dei krao bơ̆n sơ̆ đĕch
Dah kơplah 'Bok Kei-Dei krao iĕm lui sơ̆ iĕm bơngai đĭch đe, iĕm 'nĕ hăt 'nhĕng kơ đe wă chă tơdrong akâu kơdih rơngei hŏ
Mă-lei dah yŏng iĕm mơnat ăn kơ iĕm rơngei 'noh 'lơ̆ng hloh
Bơngai bu đĭch đe mă-lei Kră Yang krao sư lui, bơngai 'noh kư̆m dang rơngei mơ̆n, yua kơ sư lui kơ Kră Yang Yêsu Krist
Mă bơngai bu ưh kơ đĭch đe, Yêsu Krist krao sư lui, bơngai 'noh kư̆m dang đĭch Yêsu Krist mơ̆n
'Bok Kei-Dei huai iŏk bơ̆n păng tơmam gĭt na bơ̆n jing rơngei boih, thoi noh bơ̆n 'nĕ pă pơm tôm tơdrong thoi lĕ đĭch kon bơngai dơ̆ng
Ơ 'nhŏng oh, rim 'nu kơ bơ̆n mơ'nah bơngai thoi yơ, đĭch dah rơngei, dah thoi yơ kơplah 'Bok Kei-Dei krao bơ̆n lui sơ̆, bơ̆n kư̆ pơm kiơ̆ thoi noh đĕch hŏ, wă kơ gơh kiơ̆ 'Bok Kei-Dei khŏm khŏm
Yua kơ dang ei kư̆m đei boih tơdrong gleh truh, na inh tơchĕng athei iĕm oei hơnơ̆ng thoi krô đĕch 'nĕ kơ pơm phara tơdrong kiơ
Lu bơngai hăt kơ tơdrong ala teh âu 'nĕ pă tơchĕng dêh gah tơdrong ala teh âu yua kơ đĭ dôm tơdrong ala teh âu gô hiong hiach hach răm tôch đĕch
Inh wă kơ lu iĕm bơngai ngôi hơdrô̆ huay kơ tơchĕng gah tơdrong kon akăn
Bơngai ngôi hơdrô̆, bơngai ei adrin jang tơdrong Kră Yang yua kơ sư wă kơ Kră Yang lăp đon kơ sư
Mă-lei gah lu bơngai đei kon akăn, sư tơchĕng lơ gah tơdrong ala teh âu wă kơ kon akăn sư lăp đon kơ sư
Mă-lei dah bơngai bu đei kon adruh, kon adruh sư đĭ adruh 'lŏ boih, na 'bă sư tơchĕng wă kơ sư oei hơdrô̆ khŏm khŏm ưh kơ trŏ ôh, yua kơ kon sư hăt kơ wă chă klo, 'bă sư athei lê̆ kơ sư chă klo 'noh 'lơ̆ng, ưh kơ đei kơ̆m tơdrong kiơ ôh
Mă-lei dah bơngai bu lăng kon sư oei hơdrô̆ 'lơ̆ng tơpăt na sư pơgơ̆t kon sư kuă ăn iŏk klo, wă kơ kon sư oei hơdrô̆ khŏm khŏm, 'lơ̆ng mơ̆n
Dah lu drŏ-kăn đei klo boih ưh kơ gơh achăng klo sư ôh
Dah klo sư lôch sư gơh iŏk klo plơ̆ng, gô mơ̆ng kơ sư wă đĕch, mă-lei sư athei iŏk klo tơduă lui kơ Kră Yang Yêsu Krist
Mă-lei lăm đon inh tơchĕng dah sư lê̆ pă chă klo, ngôi minh 'nu đĕch noh 'lơ̆ng
Inh tơchĕng Yang Bơhngol 'Lơ̆ng kư̆m wă kơ inh bơtho iĕm thoi noh mơ̆n
Bơngai bu 'mêm kơ 'Bok Kei-Dei, 'Bok Kei-Dei rơih iŏk sư boih
Mă-lei lu bơngai mă ưh kơ lui, lu sư khan đei lơ yang tơpă pơm yŏng pơgơ̆r lu sư, mă kơpal plĕnh mă ala teh âu
Iĕm khan iĕm gơh sa kư̆ kă tơmam đe sơmah kơ yang kư̆m bưh, huay kơ kơ̆m ôh; mă-lei iĕm athei kơchăng 'biơ̆ hŏ, iĕm 'nĕ kơ pơm thoi noh hli kơ lu bơngai 'nao lui jing hơwơ̆l na hơdai wang pơm kiơ̆ thoi iĕm
Dah iĕm kiơ̆ đe năm sa et tơmam tơ hnam đe sơmah kơ yang, lei inh hli kơ lu bôl bơ̆n mă 'nao lui sư tơchĕng kơ rup yang hli kơ sư khan yang tơpă, mưh sư 'bôh iĕm năm sa et, hli kơ sư 'maih kiơ̆ iĕm năm sa et tơmam đe sơmah 'noh mơ̆n
Iĕm pơm thoi noh ưh kơ trŏ, rai pơm tơ'bôh kơ 'nhŏng oh iĕm tơdrong yoch păng pơm kơ Yŏng bơ̆n Yêsu Krist ưh kơ lăp đon kơ iĕm
Mă đe nai khan inh bơngai ưh kơ trŏ kơ jơ̆ng 'bang Yêsu kư̆m bưh mơ̆n, mă-lei gah iĕm, iĕm băt kơ inh bơngai jơ̆ng 'bang Yêsu tơpă, yua kơ iĕm lui kơ Sư đơ̆ng inh bơtho iĕm
Rim kơ đe jô̆ kơ inh khan ưh kơ trŏ kơ jơ̆ng 'bang Yêsu Krist krô inh kư̆m khan kơ lu sư thoi noh hei mơ̆n
Nhi 'Barna'ba bơngai jang tơdrong 'Bok Kei-Dei ưh kơ gơh apinh tơmam sa iĕm ôh hă
Dah nhi đei akăn kư̆m bơngai lui, na juăt kơ anhăk thoi đe Pêtrôs, thoi lu đe oh Yêsu, thoi lĕ lu jơ̆ng 'bang Yêsu nai, lê̆ kơ lu bơngai lui 'me sa sư, kư̆m gơh mơ̆n dah kiơ
Dah lê̆ kơ nhi 'me sa kơdih đĕch
dah Sư pơma pơtih gia tơdrong Sư mơnat kơ kon bơngai bơ̆n
Sư pơma thoi noh pơtih gia tơdrong Sư mơnat kơ kon bơngai bơ̆n
Dah inh jang bơtho đe yua kơ inh wă kơdih đĕch, lei inh gơh iŏk jên đe apah
Mă-lei inh ưh kơ gơh iŏk, yua kơ Kră Yang wơh inh jang, na inh athei jang ăn kơ Sư đĕch
Mă tơpă inh bơngai rơngei, ưh kơ đei đĭch bu ôh, mă-lei inh dang pơm đĭch kơ đĭ-đăng bơngai yua kơ inh wă pơlung lơ bơngai lui kơ Yêsu Krist
Kơplah inh chă bơtho lu bơngai Juđê, inh kư̆m pơm kiơ̆ tơdrong juăt lu sư mơ̆n wă kơ gơh pơlung lu sư lui
Đơ̆ng sơ̆ inh ưh pă gơnang kơ tơdrong juăt Môis ră, mă-lei kơplah inh chă bơtho lu bơngai mă kiơ̆ tơdrong juăt Môis, inh kư̆m pơm kiơ̆ mơ̆n wă kơ inh gơh pơlung lu sư lui kơ Yêsu Krist
Inh kư̆m đei năm chă bơtho lu bơngai mă ưh kơ kiơ̆ tơdrong juăt Môis, inh kư̆m pơm thoi lu sư mơ̆n wă kơ gơh pơlung lu sư lui kiơ̆ Yêsu Krist, mă-lei inh kư̆m ưh kơ hŭt lê̆ dôm tơdrong 'Bok Kei-Dei pơkă ôh, inh oei kiơ̆ khŏm khŏm đĕch yua kơ tơdrong noh đơ̆ng Yêsu Krist pơkă ăn kơ bơ̆n boih
Kơplah inh chă bơtho kơ lu bơngai ưh kơ gan hlôh tôm tơdrong 'Bok Kei-Dei, inh kư̆m pơm thoi sư mơ̆n wă kơ pơlung sư lui kơjăp
Inh druh kiơ̆ rim đon kon bơngai wă kơ gơh pơlung lu sư lui kơ Yêsu Krist na klaih đơ̆ng dôm tơdrong yoch
Inh adrin druh rim đon kon bơngai thoi noh, yua kơ wă bơtho tơdrong 'nao 'lơ̆ng Yêsu Krist kơ lu sư na bơ̆n gơh oei hơdai hăm 'Bok Kei-Dei ling-lang ning-mônh
Iĕm kư̆m băt mơ̆n tơdrong lu bơngai pơđuơ kơdâu pơjei băl, đei lơ bơngai kơdâu ră mă-lei tơdrong apah lăp minh 'nu đĕch
Na bơ̆n kư̆m adrin tôch bơneh thoi lĕ lu bơngai pơđuơ kơdâu wă kơ bơ̆n đei tơdrong apah đơ̆ng 'Bok Kei-Dei
Inh adrin pơm jơhngơ̆m chơ̆n kuă ăn akâu inh pơm yoch, hli kơ inh bơtho đe, đe lui mơ̆n, mă akâu inh kơdih hiong tơdrong apah
Đak dơsĭ păng hơmơ̆l 'noh pơtih gia dang lu sư iŏk 'batem, wă tơbăt kơ đe tơdrong lu sư kiơ̆ Môis tơpă
Lu sư đei tơmam sa đơ̆ng 'Bok Kei-Dei ăn đơ̆ng plĕnh
'Bok Kei-Dei phak lu sư dang noh, Sư wă kơ bơ̆n huay kơ tơchĕng pơm tơdrong kơnê̆ thoi lu yă 'bok bơ̆n sơ̆
Bơ̆n 'nĕ pơm pơyô kư̆ kă thoi lu sư mơ'nah sơ̆; yua kơ lu sư pơm pơyô kư̆ kă, na 'Bok Kei-Dei pơrăm lu sư lôch lăm minh năr đei 'bar-jĭt pêng-rơbâu 'nu
Bơ̆n 'nĕ pơm pơhloh kơ Kră Yang thoi lu yă 'bok bơ̆n mơ'nah sơ̆, na 'Bok Kei-Dei pơrăm lu sư ăn kơ 'bih choh pơlôch
Bơ̆n 'nĕ ơh kơ 'Bok Kei-Dei thoi lu yă 'bok bơ̆n sơ̆; lu sư ơh kơ 'Bok Kei-Dei na 'Bok Kei-Dei pơrăm lu sư, ăn linh jang 'lơ̆ng jur pơlôch
Đe chih roi dôm tơdrong lu yă 'bok bơ̆n pơm ưh kơ lăp kơ 'Bok Kei-Dei, na 'Bok Kei-Dei pơrăm lu sư dang noh sơ̆, 'Bok Kei-Dei Sư wă kơ lu bơ̆n mă kon sâu se lu sư mă hơtuch dang ei băt kơ hli, huay pă pơm kơnê̆, thoi lu yă 'bok bơ̆n mă pơm kơnê̆ kơ 'Bok Kei-Dei sơ̆
Thoi noh boih na bơngai bu ngêh kơ tơ'ngla sư lui kơjăp, bơngai 'noh athei kơchăng hli kơ sư jing rơdu pơm yoch
Gah tơdrong đe pơhlŭ wă kơ iĕm kiơ̆ sư pơm yoch, lu 'nhŏng oh bơ̆n nai đe kư̆m pơhlŭ mơ̆n
Mă-lei 'Bok Kei-Dei wei-lăng bơ̆n, Sư ưh kơ ăn đe pơhlŭ bơ̆n truh tơ bơ̆n pơm tơdrong yoch ôh, Sư gô tơgŭm bơ̆n tơpă wă kơ bơ̆n huay kơ lui kơ đe pơhlŭ
Yua kơ thoi noh na ơ lu 'nhŏng oh mă inh 'mêm kơeng, iĕm athei tŭk lê̆ đĭ dôm tơdrong yang kơnê̆ hŏ, 'nĕ pă kiơ̆ sư
Lăp minh pôm 'bĕng mi noh đĕch, mă-lei đei lơ bơngai sa, 'noh pơtih gia kơ lu bơ̆n bơngai lơlap lơlang pơgơ̆p jing dang minh 'nu bơngai minh jơhngơ̆m minh đon hăm Yêsu Krist
Inh wă khan thoi âu: Tơmam lu bơngai kiơ̆ yang kơnê̆, lu sư sơmah kơ yang kơnê̆, 'noh ưh kơ sĭ lu sư sơmah kơ 'Bok Kei-Dei ôh
Na inh kuă ăn iĕm sa tơmam 'noh, dah iĕm sa dang iĕm pôm đon hăm yang kơnê̆ mơ̆n
Bơ̆n 'nĕ sa et 'bar pang, sa et kơchŏk 'blŏk kơ Yêsu boih, na sa et dơ̆ng kơchŏk đe sơmah kơ yang kơnê̆
Sa et tơ gơ'bang Yêsu boih, na sa et dơ̆ng tơ anih đe sơmah kơ yang kơnê̆
Dah bơ̆n oei kiơ̆ đe sa et tơmam đe sơmah kơ yang kơnê̆, 'noh dang bơ̆n pơlong Kră Yang hăm 'mêm kơ bơ̆n păng tơgar iŏk bơ̆n đơ̆ng yang kơnê̆ dah ưh
Iĕm tơchĕng bơ̆n pran tih dang yơ na mă pơlong 'Bok Kei-Dei thoi noh
Bơ̆n 'nĕ tơchĕng kiơ̆ kơ akâu bơ̆n kơdih, bơ̆n athei tơchĕng 'mêm mơnat kơ bôl buăl bơ̆n
Iĕm tơchĕng khan huay kơ kơ̆m ră, mă-lei bôl bơ̆n khan kơ̆m; 'noh iĕm 'nĕ pă sa
Na pơtih gia iĕm jet inh khan: “Dah bơ̆n tơchĕng khan huay kơ kơ̆m kư̆ kơ sa đĕch, lei yua kơ kiơ bơ̆n wă chu bôl
Na inh tơl iĕm thoi âu: Mă tôm tơdrong bơ̆n sŏng sa nhă đak, mă tôm tơdrong bơ̆n jang pơm tơdrong kiơ, bơ̆n athei băt pơư pơang anăn 'Bok Kei-Dei lăm tôm tơdrong 'noh
Mă tôm tơdrong bơ̆n jang pơm tơdrong kiơ bơ̆n athei kơchăng hŏ, hli kơ bơ̆n pơơh đe, mă sư bơngai Juđê, mă sư bơngai dêh nai, mă tơduă bơngai lui kơ 'Bok Kei-Dei
Na iĕm pơm kiơ̆ inh, thoi inh pơm kiơ̆ Yêsu Krist
Inh bơnê kơ iĕm tơpă yua kơ iĕm 'blŏk hơdơ̆r kơ inh ling-lang lăm tôm tơdrong păng iĕm kư̆m kiơ̆ dôm tơdrong juăt bơngai lui mă inh bơtho đơ̆ng sơ̆
Mă-lei inh wă kơ iĕm hlôh tơdrong âu: Yêsu Krist pơm Yŏng kơ đĭ-đăng drŏ-nglo, drŏ-nglo pơm yŏng kơ akăn sư; na 'Bok Kei-Dei pơm Yŏng kơ Yêsu Krist
Na dah drŏ-nglo bu krao khan dah bơtho tơdrong 'Bok Kei-Dei kơplah iĕm oei akŭm, dah sư yơ̆l môk dah yơ̆l kiơ kiơ lei bơngai 'noh dang sư wă pơ'brơh kơ kơ̆l sư kơdih
Gah drŏ-kăn bu mă oei krao khan dah bơtho tơdrong 'Bok Kei-Dei kơplah iĕm oei akŭm 'bôh sư kơ̆l hoh ưh kơ yơ̆l kiơ, drŏ-kăn 'noh dang sư wă pơ'brơh kơ kơ̆l sư kơdih mơ̆n păng dang sư yuă sŏk 'ngôch
Dah sư kuă kơ yơ̆l kiơ, lei sư athei yuă pơđĭ sŏk sư, lê̆ kơ̆l sư tơ'ngôch kơ̆l hoh
Dah sư khan yuă 'ngôch kơnê̆ ưh kơ 'lơ̆ng ôh, lei sư athei chu yơ̆l
'Bok Kei-Dei ưh kơ pơjing drŏ-nglo lĕch đơ̆ng drŏ-kăn ôh, Sư pơjing drŏ-kăn lĕch đơ̆ng drŏ-nglo
Sơ̆ ưh kơ sĭ 'Bok Kei-Dei pơjing bơngai drŏ-nglo wă tơgŭm bơngai drŏ-kăn ôh, Sư pơjing bơngai drŏ-kăn wă kơ tơgŭm bơngai drŏ-nglo
Thoi noh na mưh trŏ năr akŭm bơngai drŏ-kăn athei yơ̆l môk dah kiơ kiơ wă tơbăt kơ đe tơdrong sư chu yom kơ klo sư păng sư athei pơm mă 'blep trŏ tơpă yua kơ linh jang 'lơ̆ng đơ̆ng kơpal plĕnh 'bôh sư ling-lang
Mă-lei bơ̆n bơngai lui kơ Kră Yang Yêsu Krist, drŏ-kăn kư̆m gĭt kơ drŏ-nglo, drŏ-nglo kư̆m gĭt kơ drŏ-kăn
Đĭ-đăng bơngai băt kơ bơngai drŏ-nglo rong sŏk kơjung ưh kơ 'lơ̆ng ôh
Mă-lei lu bơngai drŏ-kăn rong sŏk kơjung 'lơ̆ng, sư hơbŏ, na 'Bok Kei-Dei pơtĕm ăn kơ sư rong sŏk kơjung thoi noh
Sư ưh kơ wă kơ lu bơngai drŏ-kăn kơ̆l hoh ôh
Dah bơngai bu oei pơjah gah tơdrong lu drŏ-kăn wă akŭm kơ̆l hoh, bơngai 'noh athei tơchĕng 'biơ̆, yua kơ lu nhôn păng rim hnam akŭm ưh kơ đei bu ăn kơ lu bơngai drŏ-kăn akŭm kơ̆l hoh ôh
Gah tơdrong inh wă bơtho iĕm dang ei dơ̆ng inh ưh kơ lăp đon kơ iĕm pơm thoi âu, inh băt kơ iĕm akŭm dang ei ưh kơ gan yua ôh
Tơdrong mă mônh thoi âu: Inh kơtơ̆ng ang đơ̆ng đe khan lăm lu iĕm akŭm đei tơklah băl đon đei 'bar pêng khŭl
Đe khan kơ inh thoi noh inh kư̆m lui kơ sư 'biơ̆ mơ̆n
Iĕm ling-lang juăt kơ tơklah dih băl đon thoi noh iĕm tơchĕng lăng, bu kơ iĕm pơm đon 'lơ̆ng đon kơnê̆
Iĕm akŭm khan wă sa et 'blŏk hơdơ̆r kơ Kră Yang Yêsu, mă-lei iĕm ưh kơ 'blŏk hơdơ̆r kơ Sư tơpă ôh
Na đơ̆ng sơ̆ truh năr Sư jur ning-mônh rim wơ̆t bơ̆n huch sa đak păng 'bĕng 'noh, wă khan bơ̆n pơm tơ'bôh kơ đe tơdrong Sư lôch tang bơ̆n
Kơlih kơ thoi noh na bơngai bu huch sa đak păng 'bĕng âu kư̆ kă, bơngai 'noh sư dang wă pơjăm akâu păng pham Yêsu
Dah bơngai bu huch sa kư̆ kă ưh kơ tơchĕng kơ đak păng 'bĕng noh wă khan akâu Yêsu, bơngai 'noh 'Bok Kei-Dei gô ăn kơ sư đei tơdrong chhŭr nuih
Kơlih kơ iĕm pơm thoi noh na dang ei iĕm đei tơdrong chhŭr nuih pơm kơ iĕm jĭ jăn kư̆m đei bơngai mơ'nah lôch hloi
Dah bơ̆n tơchĕng lăng lăm jơhngơ̆m bơ̆n hơdrol boih, lei 'Bok Kei-Dei huay kơ ăn kơ bơ̆n đei tơdrong chhŭr nuih kiơ
'Bok Kei-Dei ăn kơ bơ̆n đei tơdrong chhŭr nuih thoi noh wă kơ bơ̆n tơbral kơdih tơdrong yoch, na Sư huay kơ phak bơ̆n hơdai lu bơngai ala teh âu ning-mônh
Kơlih kơ thoi noh na mưh trŏ kơ iĕm wă sŏng sa, iĕm athei tơgô băl 'mơ̆i
Bơngai bu năm sŏng sa hơdai hăm iĕm kiơ̆ kơ hơlŏng klak sư kơdih, bơngai 'noh iĕm athei sư brŏk sa tơ hnam sư kơdih đĕch 'lơ̆ng hloh, wă kơ 'Bok Kei-Dei huay kơ ăn kơ iĕm đei tơdrong chhŭr nuih
Gah tơdrong nai mă đêl iĕm jet inh 'noh gô inh năm tơ iĕm dơning dơmônh inh bơtho iĕm
Ơ 'nhŏng oh, dang ei inh wă roi ăn kơ iĕm mă nhên gah tơdrong hơgei Yang Bơhngol 'Lơ̆ng ăn kơ bơ̆n wă jang tơdrong 'Bok Kei-Dei
Iĕm kư̆m băt mơ̆n hơtai iĕm tam mă lui kơ 'Bok Kei-Dei sơ̆, iĕm ling-lang gô mơ̆ng kơ đe dui ba iĕm kơkuh kơ rup yang mă ưh kơ gơh pơma
Yang Bơhngol 'Lơ̆ng ăn kơ bơ̆n lơ tơdrong hơgei wă kơ gơh jang tơdrong Sư, mă-lei dôm tơdrong 'noh đơ̆ng lăp minh 'nu Sư đĕch ăn kơ bơ̆n
Rim 'nu kơ bơ̆n đei phara tơdrong jang, mă rim tơdrong jang bơ̆n tă jang tơdrong Kră Yang Yêsu Krist ngăl
'Bok Kei-Dei ăn kơ Yang Bơhngol 'Lơ̆ng Sư gơh tơgŭm bơ̆n phara tơdrong hơgei, mă-lei lăp minh 'nu 'Bok Kei-Dei đĕch gơh tơgŭm đĭ-đăng kơ bơ̆n lăm tôm tơdrong
Yang Bơhngol 'Lơ̆ng tơgŭm rim 'nu bơngai wă jang tơdrong Sư, wă kơ bơ̆n gơh tơgŭm dih băl dơ̆ng
Yang Bơhngol 'Lơ̆ng ăn kơ bơngai âu đon hơgei wă kơ năm chă bơtho tơdrong 'Bok Kei-Dei; Sư kư̆m ăn kơ bơngai to hlôh wao tôm tơdrong 'Bok Kei-Dei wă kơ gơh năm chă bơtho đe mơ̆n
Sư ăn kơ bơngai 'nâu đei đon lui kơjăp păng Sư kư̆m ăn kơ bơngai to gơh pơklaih bơngai jĭ jăn
Đei minh 'nu Yang Bơhngol 'Lơ̆ng đĕch ăn kơ bơ̆n tôm tơdrong hơgei 'noh, Sư asong kơ rim 'nu bơngai bu kiơ̆ kơ Sư wă
Akâu jăn kon bơngai bơ̆n ưh kơ sĭ minh chăl đĕch ôh, đei lơ chăl tơpă
Pơtih gia jơ̆ng bơ̆n pơma khan: “Kơlih kơ inh ưh kơ yua thoi ti, na inh kư̆m dang ưh pă yua kơ akâu
” 'Bơ̆r sư pơma thoi noh ră, mă-lei sư ưh kơ gơh achăng tŭk akâu ôh
Dah đon bơ̆n dơ̆ng khan: “Kơlih kơ inh ưh kơ yua thoi măt, na inh kư̆m dang lĕ pă yua kơ akâu
” Sư khan thoi noh ră, mă-lei sư ưh kơ gơh achăng tŭk akâu ôh
Pơtih gia dah 'Bok Kei-Dei pơjing akâu bơ̆n đei pôm klong măt đĕch, lei thoi yơ bơ̆n gơh kơtơ̆ng tôm tơdrong re
Dah akâu bơ̆n đei pôm đon đĕch lu nai ưh kơ đei, lei thoi yơ bơ̆n gơh băt kơ 'bâu
Kơlih kơ thoi noh na 'Bok Kei-Dei pơjing akâu bơ̆n đei lơ chăl phara kơdih kơdih kiơ̆ thoi Sư wă
Dah Sư pơjing akâu bơ̆n lăp minh chăl đĕch lei akâu bơ̆n ưh kơ tôm ôh
Sư pơjing ăn kơ bơ̆n lăp minh pôm akâu, mă-lei mă minh pôm akâu 'noh đei lơ chăl
Dôm chăl lăm akâu bơ̆n mă bơ̆n lăng ưh kơ gan kăl ră mă-lei bơ̆n kư̆m kăl yua kơ sư mơ̆n
Dôm chăl lăm akâu bơ̆n mă bơ̆n lăng ưh kơ 'lơ̆ng, bơ̆n athei wei-lăng sư, pơhrŭk kơ sư hơbĕn ao mă 'lơ̆ng hloh kơ lu chăl nai
Mă-lei dôm lu chăl nai bơ̆n lăng sư 'lơ̆ng rŏ bơ̆n huay kăl kơ pơhrŭk kơ sư hơbĕn ao
'Bok Kei-Dei boih pơjing akâu jăn bơ̆n thoi noh wă kơ bơ̆n wei-lăng mă 'lơ̆ng 'biơ̆ dôm lu chăl mă bơ̆n lăng ưh kơ gan 'lơ̆ng rŏ
Thoi noh lăm akâu bơ̆n ưh kơ đei tơdrong tơklah băl ôh, yua kơ dôm lu chăl akâu bơ̆n gơh wei-lăng tơgŭm dih băl ngăl
Dah akâu bơ̆n minh chăl sư jĭ, lei jơ̆p kơ akâu bơ̆n kư̆m jĭ mơ̆n
Dah đe ư-ang kơ minh chăl akâu bơ̆n 'lơ̆ng rŏ, lei jơ̆p kơ trôm akâu bơ̆n kư̆m lăp đon mơ̆n
Akâu bơ̆n noh wă pơtih gia kơ dôm lu bơngai mă pơgơ̆p minh jơhngơ̆m minh đon hăm Yêsu Krist, na rim kơ chăl noh pơgơ̆p jing minh pôm akâu bơngai đĕch
'Bok Kei-Dei asong kơ lu bơngai lui tôm kơ bơngai jang kiơ̆ thoi âu: Mă mônh 'Bok Kei-Dei ăn bơngai pơm jơ̆ng 'bang Yêsu; mă 'bar Sư ăn bơngai pơtruh nơ̆r Sư; mă pêng Sư ăn bơngai bơtho tơdrong Sư; klaih kơ noh Sư ăn bơngai gơh pơm tơdrong mơsêh, bơngai gơh pơklaih đe jĭ jăn, đei bơngai gơh tơgŭm đe, đei bơngai gơh wei-lăng đe; Sư ăn kơ bơngai mơ'nah gơh pơma nơ̆r hlĭch wă ư-ang kơ 'Bok Kei-Dei
Thoi noh lăm dôm tơdrong jang 'noh, bơ̆n athei apinh 'Bok Kei-Dei ăn kơ bơ̆n tơdrong jang mă kăl yua 'biơ̆
Mă-lei dang ei inh wă bơtho iĕm gah tơdrong mă kăl tơpă
Dah inh gơh pơma tôm kơ nơ̆r kon bơngai păng nơ̆r linh jang kơpal plĕnh ti, mă-lei akâu inh ưh kơ băt 'mêm kơ 'Bok Kei-Dei hăm bôl buăl inh, lei 'bơ̆r inh pơma noh thoi lĕ kơ jơwa đe teh teng păng jơwa tŏk-rŏk đĕch
Dah 'Bok Kei-Dei ăn kơ inh gơh pơtruh nơ̆r Sư păng hlôh tôm tơdrong Sư tam lah tơ'bôh kơ đe đơ̆ng sơ̆ păng dah Sư ăn kơ inh lui kơjăp sơkat kĕ hiŏng tơlơ̆ kông, mă khan Sư ăn kơ inh gơh hơgei dang 'noh ră, mă-lei dah inh ưh kơ băt 'mêm kơ Sư hăm bôl buăl inh, thoi noh akâu inh âu ưh kơ yua kiơ ôh
Dah inh wă kơ 'Bok Kei-Dei lăp đon kơ inh na inh asong đĭ-đăng mŭk tơmam inh kơ lu bơngai dơnuh hin, klaih kơ noh inh pơm soh pơyơ̆r akâu inh kơ 'Bok Kei-Dei, mă-lei inh ưh kơ băt 'mêm kơ bôl buăl inh, tơdrong inh pơm noh ưh kơ đei yua kiơ kơ inh ôh
Bơngai bu 'mêm kơ 'Bok Kei-Dei hăm bôl buăl sư, đe pơm kơnê̆ kơ sư, sư hreh đĕch; sư iŏk tơdrong iơ̆m dim ling-lang, sư ưh kơ klai kơ đe, sư huay kơ pơang akâu kơ đe
sư ưh kơ lăp đon kơ tơdrong kơnê̆, sư lăp đon kơ tơdrong 'lơ̆ng tơpăt
Bơngai bu băt 'mêm kơ 'Bok Kei-Dei hăm bôl buăl sư, mă đe pơm kơnê̆ kơ sư, sư oei 'mêm kơ đe; đe areh kơ buăl sư mă-lei sư oei lui kơ nơ̆r buăl sư; păng sư lui kơ 'Bok Kei-Dei wei-lăng sư lăm tôm tơdrong khŏm khŏm; mă đei tơdrong gleh pơmat-tat, sư oei khŏm adrin lui 'mơ̆i
Dang ei lu buăl bơ̆n mơ'nah 'Bok Kei-Dei ăn kơ lu sư gơh hlôh wao tơdrong Sư, wă kơ chă năm bơtho đe; păng lu buăl bơ̆n mă Sư ăn pơtruh nơ̆r Sư, lu sư hlôh wao hloh kơ bơ̆n tơpă, na sư gơh bơtho ăn kơ bơ̆n
Mă-lei ning-mônh đĭ-đăng kơ bơ̆n gô hlôh wao tôm tơdrong, thoi noh na bơ̆n ưh pă kăl kơ đe bơtho bơ̆n dơ̆ng
Inh pơma pơtih gia kơ tơdrong noh thoi âu: Kơplah inh oei 'lơ̆p sơ̆, inh pơma thoi lu hơ'lơ̆p, đon inh hlôh wao thoi đon tơduă hơ'lơ̆p, mă-lei truh inh kră boih inh ưh pă kăl kơ tơdrong hơ'lơ̆p dơ̆ng
Dang ei bơ̆n băt tơdrong 'Bok Kei-Dei ưh kơ nhên ôh, mă-lei ning-mônh bơ̆n gô băt nhên tơpă, kư̆m thoi bơ̆n lăng muh măt đe tơ lăm amĭl mam ưh kơ gan nhên, mă-lei dah bơ̆n lăng tơklă muh măt sư bơ̆n gô băt nhên tơpă yơh
Tơdrong 'Bok Kei-Dei dang ei inh kư̆m ưh kơ hlôh tôm ôh, mă-lei ning-mônh inh gô hlôh tôm, kư̆m thoi 'Bok Kei-Dei hlôh tôm tơdrong inh dang ei mơ̆n
Na bơ̆n ling-lang athei băt 'mêm kơ 'Bok Kei-Dei hăm bôl buăl bơ̆n păng bơ̆n athei apinh Yang Bơhngol 'Lơ̆ng asong kơ bơ̆n tơdrong hơgei Sư, mă loi gơh pơtruh nơ̆r 'Bok Kei-Dei
Mă-lei gah lu bơngai mă pơtruh nơ̆r 'Bok Kei-Dei, sư bơtho tơblơ̆ tơblang kơ kon bơngai bơ̆n wă kơ hlôh na jing lui kơjăp hiôk huay pă ơh sơ'ngon
Bơngai mă ư-ang kơ Kră Yang pơhiôk akâu sư kơdih noh, inh kư̆m wă kơ iĕm gơh rok sư mơ̆n, mă-lei iĕm athei pơtruh ăn kơ đe tơdrong 'Bok Kei-Dei 'noh kăl hloh kơ tơdrong pơhiôk akâu kơdih
Mă-lei dah bơngai mă ư-ang kơ 'Bok Kei-Dei gơh pơma nơ̆r hlĭch 'noh gơh tơblang kơ lu bôl lui lei kư̆m kăl mơ̆n, yua kơ sư gơh pơhiôk atŏk ăn kơ jơhngơ̆m lui bôl
Pơtih gia tơdrong bơ̆n hlôm tơgiĕp dah reh brŏ, tơdah bơ̆n hlôm dah reh na re atŏ hloi, lei ưh kơ đei bu băt bơ̆n wă hlôm dah reh tơdrong kiơ ôh
Pơtih gia kơ khŭl linh tơblah, tơdah bơngai mă chĕp keng hlôm ưh kơ tơdra kơ đe nai băt, lei thoi yơ bôl gơh kơchăng kơ tơdrong tơblah
Đei lơ bơngai tơ ala teh âu pơma nơ̆r phara, rim nơ̆r pơma sư hlôh kơdih kơdih
Mă-lei dah bơ̆n tơ'bơ̆p bơngai tơmoi pơma nơ̆r pha kơ bơ̆n, bơ̆n ưh kơ hlôh nơ̆r sư pơma, bơ̆n lăng sư bơngai tơmoi đĕch păng sư lăng bơ̆n kư̆m lei-lăi
Yua kơ thoi noh na inh wă khan kơ iĕm thoi âu: Iĕm wă tơpă mơ̆n kơ Yang Bơhngol 'Lơ̆ng tơgŭm iĕm hơgei tôm tơdrong, mă-lei iĕm athei apinh tơdrong hơgei gơh tơgŭm kơ bơ̆n bơngai lui
Thoi noh na bơngai mă Yang Bơhngol 'Lơ̆ng tơgŭm sư gơh pơma nơ̆r hlĭch ư-ang kơ 'Bok Kei-Dei 'noh, sư athei krao khan apinh 'Bok Kei-Dei tơgŭm sư hơgei hlôh tôm tơdrong sư pơma nơ̆r hlĭch 'noh 'mơ̆i, na sư gơh tơblang ăn kơ lu bơngai lui
Phŏ bơ̆n gơh pơma krao khan nơ̆r hlĭch pơhiôk lăm jơhngơ̆m kơdih, mă-lei bơ̆n ưh kơ hlôh tơdrong bơ̆n pơma noh wă khan kiơ, bơ̆n kư̆m bơnê kơ 'Bok Kei-Dei lăm jơhngơ̆m bơ̆n mơ̆n, mă-lei đon bơ̆n ưh kơ hlôh wao
Bơ̆n tơchĕng thoi yơ wă kơ trŏ lei
Inh wă kơ bơ̆n krao khan pơhiôk lăm jơhngơ̆m kơdih păng inh wă kơ bơ̆n krao khan gơh hlôh wao tơdrong bơ̆n krao khan
Inh wă kơ bơ̆n hơri bơnê kơ 'Bok Kei-Dei pơhiôk lăm jơhngơ̆m kơdih păng inh wă kơ bơ̆n hơri kư̆m hlôh tơdrong bơ̆n hơri mơ̆n
Dah bu krao khan bơnê kơ 'Bok Kei-Dei yua nơ̆r hlĭch pơhiôk lăm jơhngơ̆m sư kơdih đĕch, lei thoi yơ bôl bơ̆n mă ưh kơ hlôh hơdai wang bơnê kơ 'Bok Kei-Dei tơdrong sư ưh kơ hlôh
Tơdrong bơ̆n krao khan bơnê kơ 'Bok Kei-Dei thoi noh 'lơ̆ng ră mơ̆n, mă-lei ưh kơ yua kơ bôl
Inh bơnê kơ 'Bok Kei-Dei Sư ăn kơ inh gơh pơma nơ̆r hlĭch lơ hloh kơ iĕm
Pơtih gia thoi âu dơ̆ng: Dah kơplah iĕm oei akŭm băl, na đĭ-đăng kơ iĕm pơma hloi nơ̆r hlĭch, lu bơngai mă ưh tam kơtơ̆ng tơdrong 'Bok Kei-Dei, lu bơngai mă ưh tam lui, lu sư 'bôh tơdrong iĕm pơma nơ̆r hlĭch 'noh lu sư khan iĕm wơnh đĕch hăm trŏ
Mă-lei dah lu sư mơ̆ng đĭ kơ iĕm pơtruh nơ̆r 'Bok Kei-Dei, lei lu sư kư̆m băt kơdih bơngai yoch, yua kơ đĭ-đăng kơ iĕm tơbăt kơ lu sư mă nhên
Păng dah lu sư băt kơdih bơngai yoch tih dang yơ, lu sư kư̆m sơtơ̆p kŭl-tăng kơkuh hli kơ 'Bok Kei-Dei mơ̆n păng lu sư kư̆m băt kơ iĕm bơngai 'Bok Kei-Dei tơgŭm
Ơ 'nhŏng oh, iĕm băt tơdrong inh pơma hei thoi noh boih, na iĕm wă pơđâu băl thoi yơ dơ̆ng gah tơdrong iĕm wă akŭm
Kơplah iĕm akŭm, bơngai âu sư wă hơri bơnê kơ 'Bok Kei-Dei, bơngai noh sư wă bơtho, bơngai to sư wă pơtruh nơ̆r đơ̆ng 'Bok Kei-Dei, bơngai nai wă pơma nơ̆r hlĭch ư-ang kơ 'Bok Kei-Dei, bơngai nai dơ̆ng wă tơblơ̆ tơdrong pơma nơ̆r hlĭch
Mă-lei dôm tơdrong iĕm pơm noh inh athei iĕm pơm mă trŏ wă atŏk jơhngơ̆m bôl buăl bơngai lui
Dah ưh kơ đei bơngai gơh tơblơ̆ nơ̆r hlĭch noh, iĕm 'nĕ kơ ăn sư pơma kơ iĕm nơ̆r noh hŏ, iĕm athei sư krao khan kơdrô̆ sư kơ 'Bok Kei-Dei đĕch
Gah lu bơngai pơtruh kơ iĕm nơ̆r 'Bok Kei-Dei, iĕm athei lu sư bơtho lăp 'bar 'nu dah pêng 'nu păng ăn kơ tơduă lu sư bơngai pơtruh nơ̆r 'Bok Kei-Dei tơchĕng tơdrong bơngai mă dơ̆ng bơtho noh hăm 'blep trŏ kơ tơdrong 'Bok Kei-Dei tơpă dah ưh
Kơplah bôl sư oei bơtho, dah 'Bok Kei-Dei tơbăt dơ̆ng kơ bôl sư nai tơdrong kiơ wă pơma, bơngai mă pơma hơdrol noh sư athei krŏt mơ̆ng kơ bôl sư pơma dơ̆ng 'mơ̆i
Lu iĕm bơngai mă 'Bok Kei-Dei rơih wă pơtruh nơ̆r Sư kơ bôl buăl, đĭ-đăng kơ iĕm gơh bơtho mơ̆n, mă-lei iĕm athei iung pơma bơlơh băl mơ-minh 'nu, thoi noh na đĭ-đăng kơ bôl gơh băt nhên tơdrong 'Bok Kei-Dei na jing hiôk chơt
Bơngai mă pơtruh nơ̆r 'Bok Kei-Dei, dah 'Bok Kei-Dei tơbăt ăn kơ sư tơdrong kiơ wă pơtruh ăn kơ bơngai lui, bơngai noh kư̆m gơh gô bôl bơtho đang 'mơ̆i na sư gơh iung pơma kơ đe
yua kơ 'Bok Kei-Dei ưh kơ wă kơ bơ̆n akŭm kư̆ kă ôh, Sư wă kơ bơ̆n akŭm 'blep trŏ thoi Sư wă
Bơngai bu băt kơdih sư khan sư bơngai pơtruh tơdrong 'Bok Kei-Dei kơ đe păng lu bơngai bu nai khan sư đei Yang Bơhngol 'Lơ̆ng tơgŭm sư hơgei gơh pơm tơdrong kiơ kiơ, lu bơngai noh sư athei băt tôm tơdrong inh chih ată đơ̆ng Yêsu Krist tơpă yơh
Dah bơngai bu lăm lu iĕm ưh kơ băt kơ inh chih ată tơdrong 'Bok Kei-Dei kơ iĕm tơpă, lei 'Bok Kei-Dei kư̆m ưh kơ băt kơ bơngai noh lui kơ Sư ôh
Mă-lei iĕm athei akŭm 'blep trŏ thoi Kră Yang wă, 'nĕ pă akŭm kư̆ kă
Ơ lu 'nhŏng oh, 'nâu inh wă tơ'blŏk ăn kơ iĕm tơdrong 'nao 'lơ̆ng mă inh đei bơtho ăn kơ lu iĕm boih, lu iĕm lui boih păng oei kơjăp lăm tơdrong lui dang ei 'noh
Inh bơtho kơ iĕm sơ̆ tơdrong mă kăl dêh đêl Kră Yang Yêsu Krist ăn kơ inh, khan 'Bok Krist lôch yua kơ tơdrong yoch bơ̆n 'blep thoi đe chih khan lê̆ hơdrol boih lăm sơ̆p hla bơar 'Bok Kei-Dei
Đe 'bŭ Sư; kơtĕch pêng năr Sư iung arih dơ̆ng 'blep thoi đe chih khan lê̆ hơdrol boih lăm sơ̆p hla bơar 'Bok Kei-Dei tơpă
Klaih kơ noh Yêsu Krist tơ'bôh akâu Sư kơ Pêtrôs păng tơ'bôh kơ mơjĭt-'bar 'nu jơ̆ng 'bang Sư
Đơ̆ng noh dơ̆ng Sư tơ'bôh kơ Yakơ păng đĭ-đăng bơngai jơ̆ng 'bang Sư
'Bơ̆t tuch-luch Sư tơ'bôh kơ inh, inh thoi lĕ kơ minh 'nu kon nge đe tơpŭ hloh kơ khei 'năr
Dôm tơdrong inh 'nao bơtho iĕm hei gah tơdrong Yêsu Krist iung arih đơ̆ng lôch, dôm lu nhôn bơngai jơ̆ng 'bang, mă inh, mă lu sư, tơdrong bơtho lu nhôn lei-lăi đĕch păng tơdrong lui iĕm kư̆m lei-lăi thoi noh mơ̆n
Thoi noh dah nhôn bơtho khan Yêsu Krist iung arih đơ̆ng lôch, lei lơliơ lăm lu iĕm mơ'nah khan ưh kơ đei bu gơh iung arih đơ̆ng lôch
Dah ưh kơ đei bu gơh iung arih, lei Yêsu Krist kư̆m ưh kơ đei iung arih ôh
Dah Yêsu Krist ưh kơ iung arih đơ̆ng lôch, thoi noh tơdrong nhôn bơtho jing tơdrong kơđei păng bơ̆n ưh kơ gơh gơnang kơ Yêsu ôh
Dah ưh kơ đei bu gơh iung arih đơ̆ng lôch, thoi noh Yêsu Krist kư̆m ưh kơ gơh iung arih đơ̆ng lôch mơ̆n
Dah Yêsu Krist ưh kơ iung arih đơ̆ng lôch, thoi noh tơdrong lui iĕm ưh kơ đei yua kiơ păng iĕm kư̆m oei jrok kiơ̆ tơdrong yoch
Păng mă lu bơngai lui kơ Yêsu Krist, lu sư lôch boih, lu sư kư̆m hơdai hiong hiach mơ̆n
Bơ̆n lui kơ Yêsu Krist, bơ̆n gô arih ling-lang, mă-lei dah kiơ̆ kơ đe khan ưh kơ đei arih ling-lang, lei tơdrong arih bơ̆n 'noh pơmat-tat hloh kơ lu bôl nai đĕch
'Bơ̆t 'noh boih năr tôch, na dôm lu bơngai juăt kơ pơgơ̆r păng dôm lu yang nai mă hơdai wang 'maih pơgơ̆r, năr 'noh kơnh lu sư gô thuơ kơ Yêsu Krist đĭ na Yêsu gô pơjao ăn kơ 'Bă Sư pơgơ̆r đĭ-đăng tôm tơdrong
'Bok Kei-Dei ăn kơ Yêsu pơgơ̆r truh tơ Sư blah rôp ba dôm lu bơngai mă ayăt kơ Yêsu lê̆ tơ kơnơl jơ̆ng Sư
Mă tuch-luch ning-mônh 'Bok Kei-Dei gô pơrăm tôm tơdrong kơnê̆ na bơ̆n ưh pă lôch dơ̆ng
'Bok Kei-Dei ăn kơ Kon Sư pơgơ̆r tôm tơdrong đang boih, na Kon Sư pơjao ăn kơ 'Bă Sư pơđĭ tôm tơdrong păng ăn kơ 'Bă Sư pơgơ̆r akâu Sư hai
Iĕm athei tơbral tơdrong yoch na jing 'lơ̆ng 'nĕ pă pơm tơdrong yoch đơ̆ng âu tơ anăp
Lu iĕm mơ'nah ưh kơ hlôh wao tơdrong 'Bok Kei-Dei thoi yơ na iĕm mơlâu ưh
Bơngai bu jet thoi noh bơngai 'noh sư ưh kơ hlôh ôh
Bơ̆n rei adrĕch tơ teh, sư lôch 'mơ̆i klaih kơ noh sư gô chăt
Na akâu kon bơngai, akâu kon sem brem kư̆m phara kiơ̆ kơ khŭl sư mơ̆n; akâu kon bơngai pha, akâu kon sem brem pha, akâu sem păr pha, akâu ka kư̆m pha mơ̆n
Đe 'bŭ akâu bơ̆n tơ teh ưh pă yua kiơ dơ̆ng, mă-lei mưh Sư tơiung arih, akâu bơ̆n jing 'lơ̆ng rŏ
Đe 'bŭ akâu bơ̆n tơ teh ưh kơ pran ôh, mă-lei mưh Sư tơiung arih, akâu bơ̆n jing pran
Akâu bơ̆n mă đe 'bŭ tơ teh, na sơ̆ akâu bơ̆n noh akâu bơngai ala teh, bơ̆n gơh tơbôl hăm bơngai ala teh, gơh pơma dơnuh hăm bơngai ala teh; mă-lei mưh Sư tơiung arih bơ̆n ning-mônh, bơngai bơ̆n đei akâu 'nao gơh oei hơdai hăm Yang, tơbôl hăm Yang
Dah kon bơngai bơ̆n đei akâu tơ ala teh âu, bơ̆n kư̆m gô đei akâu tơ plĕnh ti mơ̆n
Bơ̆n ưh kơ gơh đei akâu wă tơbôl hơdai hăm Yang hơdrol ôh, bơ̆n gơh tơbôl hăm bơngai bơ̆n 'mơ̆i hơdrol, klaih kơ noh na gơh tơbôl kơ Yang dơ̆ng
Bơngai mă 'Bok Kei-Dei man sư păng 'mui teh, đĭ-đăng kon bơngai ala teh kư̆m lei-lăi thoi sư ngăl; bơngai mă jur đơ̆ng plĕnh, wă khan Yêsu Krist, na đĭ-đăng lu bơngai lui kơ Sư kư̆m lei-lăi thoi Sư mơ̆n ning-mônh
Kư̆m thoi bơ̆n đei kơdih boih akâu đơ̆ng 'Bok Kei-Dei man păng teh, na ning-mônh bơ̆n kư̆m đei lei-lăi thoi akâu Yêsu mă jur đơ̆ng plĕnh mơ̆n
Ơ 'nhŏng oh, inh khan kơ iĕm tơpă, sĕch akar kon bơngai bơ̆n ưh kơ gơh oei tơ dêh char 'Bok Kei-Dei ôh, yua kơ sĕch akar bơ̆n juăt kơ ôm hach
Tơ dêh char Sư ưh kơ đei kiơ jing ôm hach
Na dang ei inh wă khan ăn kơ iĕm minh tơdrong hrĕp tam mă tơbăt kơ đe đơ̆ng sơ̆: Kon bơngai bơ̆n, 'Bok Kei-Dei ưh kơ ăn lôch đĭ ôh, đĭ-đăng kơ bơngai mă lôch mă oei arih tơplih hloi akâu 'nao
Kơđei kơ minh tơtĕp măt, lăp bơ̆n kơtơ̆ng đe hlôm keng năr tôch; đe hlôm na bơngai lôch iung arih hloi ưh pă đei ôm hach boih, na bơ̆n mă oei arih kư̆m tơplih hloi akâu 'nao mơ̆n
Yua kơ akâu bơ̆n ling-lang kơ ôm hach na bơ̆n athei iŏk tơplih akâu 'nao mă ưh kơ layơ ôm hach; akâu bơ̆n ling-lang kơ lôch bơ̆n athei iŏk tơplih akâu 'nao mă ưh kơ layơ lôch
Thoi noh akâu bơ̆n mă ling-lang kơ ôm hach, iŏk tơplih boih akâu 'nao mă ưh kơ ôm hach, akâu bơ̆n ling-lang kơ lôch, iŏk tơplih boih akâu 'nao mă ưh kơ lôch, 'noh 'blep trŏ thoi đe chih khan lê̆ hơdrol sơ̆ thoi âu: “Tơdrong lôch ưh pă đei boih, jei bơ̆n boih
Tơdrong yoch pơm kơ bơ̆n lôch răm păng yua kơ bơ̆n ưh kơ kĕ kiơ̆ tơdrong juăt 'Bok Kei-Dei, na bơ̆n yoch rai dêh
Mă-lei bơnê kơ 'Bok Kei-Dei Sư mơnat ăn jei bơ̆n yua kơ Kră Yang bơ̆n Yêsu Krist lôch tang bơ̆n
Bĭ gah tơdrong pơyơ̆r jên wă tơgŭm lu bơngai lui tơ dêh Juđê, inh wă kơ iĕm pơm kiơ̆ thoi inh pơkă kơ lu bơngai lui tơ dêh Galati
Păng dah kăl kơ tơ'ngla inh wang năm kư̆m bưh mơ̆n, lei đe 'noh năm hơdai hăm inh
Đơ̆ng rŏng kơ inh năm tơ dêh Masêđôn, inh wă năm tơ iĕm, yua kơ inh wă năm tơ dêh Masêđôn hơdrol 'mơ̆i
Rŏ lăng inh oei hơdai iĕm đunh 'biơ̆, truh đơ̆ng rŏng kơ bơyan puih thâu, na đơ̆ng noh iĕm gơh tơgŭm inh mă năm tơ yơ yơ
'Nâu ưh kơ sĭ inh wă drong ngôi đĕch ôh, inh wă oei hơdai iĕm đunh 'biơ̆ mơ̆n, dah Kră Yang ăn
Mă-lei dang ei inh wă oei tơ Pơlei Êphêsô truh kơ Năr Giĕng Pangtơkôt 'mơ̆i na năm tơ iĕm
yua kơ tơ Êphêsô âu dang lĕ trong rơwơn pơchoh ăn kơ inh jang 'biơ̆, mă-lei kư̆m đei lơ bơngai wă ayăt kơ nhôn mơ̆n
Lăp Timôthê năm tơ iĕm, iĕm athei sơng iŏk sư tơpă hŏ, wă kơ sư huay kơ hli dah mơlâu, yua kơ sư jang tơdrong Kră Yang Yêsu Krist kư̆m lei-lăi thoi inh mơ̆n
Lăp sư yak đơ̆ng iĕm wih tơ inh, iĕm athei tơgŭm 'biơ̆ hŏ, wă kơ sư hiôk păng dang ei inh oei chang gô sư hăm đĭ kơ bôl sư wih tơ inh tơ âu
Gah 'nhŏng bơ̆n Apôlê, inh pơlung sư khŏm khŏm athei sư năm ngôi tơ iĕm hơdai lu 'nhŏng oh bơ̆n ră, mă-lei sư ưh kơ yĕng năm ngôi tơ iĕm dang ei ôh, gô sư wăn ning-mônh na sư năm ngôi
Inh athei iĕm kơchăng ling-lang pơkrơ̆ng mă kơjăp tơdrong lui 'nĕ kơdŭn
Mă dôm tơdrong jang, iĕm athei băt tơchĕng 'mêm mơnat kơ đe
Iĕm kư̆m băt mơ̆n Sêphanna păng hnam dơnŏ sư, lu sư lui kơ Kră Yang hơdrol kơ đe lăm dêh Grĕk, lu sư adrin tơgŭm lu bơngai lui ling-lang
Ơ 'nhŏng oh, inh athei iĕm chu yom kơ sư păng đĭ-đăng lu bơngai mă gơh jang thoi sư noh
Lu sư pơm kơ jơhngơ̆m inh hiôk păng pơm kơ jơhngơ̆m iĕm hiôk lei-lăi mơ̆n
Na iĕm athei chu yom kơ dôm lu bơngai mă pơm thoi noh
Lu khŭl lui kơ 'Bok Kei-Dei tơ dêh Asi đei nơ̆r jet gia iĕm
'Bok Akila, yă Prisil păng đĭ dôm lu bơngai lui juăt kơ akŭm tơ hnam bre sư kư̆m đei nơ̆r jet gia iĕm mơ̆n yua kơ bơ̆n minh khŭl bơngai lui kơ Kră Yang
Đĭ-đăng kơ 'nhŏng oh bơ̆n mă oei hơdai hăm inh, lu sư đei nơ̆r jet gia pơma dơnuh kơ iĕm
Na apinh iĕm sơng iŏk rôp băl ti wă kơ băt tơdrong 'mêm băl hŏ
Bơngai bu ưh kơ 'mêm kơ Kră Yang Yêsu, bơngai 'noh sư đei tơdrong 'Bok Kei-Dei wă phak sư
Ơ Kră Yang Yêsu, jur bĕ, dah jur tơ nhôn
Inh apinh Kră Yang Yêsu Krist wei-lăng iĕm lăm tôm tơdrong
Inh 'mêm mơnat kơ iĕm yua kơ bơ̆n 'nhŏng oh lui kơ Kră Yang Yêsu Krist
Nhôn chih kơ iĕm dôm tơdrong lăm kơthơ âu wă kơ đĭ-đăng kơ bơ̆n hiôk hơiă tơpă
Lu buăl bơ̆n mơ'nah khan 'Bok Kei-Dei juăt păng bơ̆n, mă-lei bơ̆n oei lăm măng mu pơm yoch, 'noh bơ̆n hơlĕnh kơ Sư đĕch, 'bơ̆r đon, tơdrong bơ̆n pơm kư̆m hơlĕnh lei-lăi đĕch
Dah bơ̆n khan bơ̆n ưh kơ đei tơdrong yoch, 'noh bơ̆n kư̆m hơlĕnh kơdih bơ̆n mơ̆n păng 'bơ̆r bơ̆n kư̆m ưh kơ gơh pơma tơpăt tŏ sĕt
Ơ lu kon hơ'lơ̆p, dang ei inh đei chih ăn kơ iĕm kơthơ âu wă kơ iĕm huay pă pơm yoch
Mă-lei bơngai bu yoch, sư đei minh 'nu Bơngai pơma kơ 'Bă bơ̆n 'Bok Kei-Dei wă dŏng bơ̆n
Bơngai 'noh anăn Sư Yêsu Krist mă 'lơ̆ng tơpăt
Dah bơ̆n răk dôm tơdrong Sư pơkă lei noh bơ̆n lui kơ Sư tơpă
Tơdrong pơkă 'noh thoi âu: Bơngai bu khan sư oei lăm tơdrong hơdah, sơmă oei hil areh kơ 'nhŏng oh sư ling-lang, bơngai 'noh oei lăm măng mu khơ̆ dang ei đĕch
Iĕm 'nĕ kơ 'mêm dôm tơdrong ala teh âu
Bơngai bu 'mêm kơ tơdrong ala teh âu, bơngai 'noh sư ưh kơ 'mêm kơ 'Bă bơ̆n 'Bok Kei-Dei ôh
Ala teh âu dôm tơdrong kon bơngai 'maih iŏk gô răm, mă-lei dah bơngai bu pơm trŏ thoi 'Bok Kei-Dei wă, bơngai 'noh gô arih ling-lang
Ơ lu kon hơ'lơ̆p, năr tôch wă jê̆ truh boih
Iĕm kơtơ̆ng đơ̆ng sơ̆ boih gah tơdrong bơngai ayăt kơ Yêsu Krist gô truh
Na dang ei đei lơ bơngai ayăt kơ Yêsu Krist truh boih, thoi noh bơih bơ̆n băt kơ năr tôch wă jê̆ truh
Gah iĕm, Yêsu Krist mă 'lơ̆ng tơpăt, Sư ăn kơ iĕm Yang Bơhngol 'Lơ̆ng na đĭ dôm iĕm băt nhên tơpă gah tơdrong 'Bok Kei-Dei
Bơngai bu achăng tŭk Kon Sư, bơngai 'noh kư̆m achăng tŭk 'Bă Sư mơ̆n
Bơngai bu lui kơ Yêsu Kon 'Bok Kei-Dei, bơngai 'noh kư̆m juăt păng 'Bok Kei-Dei mơ̆n
Thoi noh na iĕm athei răk tơdrong 'Bok Kei-Dei lăm đon iĕm đơ̆ng iĕm kơtơ̆ng tơm hmơm sơ̆
Dah iĕm răk tơdrong 'Bok Kei-Dei lăm đon iĕm ling-lang lei 'noh iĕm pôm đon păng Kon Sư păng 'Bă Sư 'Bok Kei-Dei mơ̆n
Thoi noh bơ̆n gô arih ling-lang, kư̆m thoi Yêsu Krist pơkă sơ̆
Inh chih ăn kơ iĕm tơdrong âu wă bơtho ăn kơ lu iĕm gah lu bơngai mă juăt chă bơtho hơlĕnh kơ iĕm
Iĕm adrin lui kơ Sư khŏm khŏm hŏ, na Sư jur tơ ala teh âu ning-mônh iĕm huay kơ hli
Năr noh kơnh iĕm ưh kơ kăl kơ jăk ôn akâu iĕm tơ yơ yơ ôh yua kơ iĕm huay kơ mơlâu kơ Sư
Bơngai bu chang gô Yêsu Krist jur tơ ala teh âu, bơngai 'noh pơm dôm tơdrong 'lơ̆ng tơpăt ngăl, kư̆m thoi Yêsu pơm 'lơ̆ng tơpăt mơ̆n
Bơngai bu pơm yoch, bơngai 'noh ưh kơ kiơ̆ tơdrong juăt 'Bok Kei-Dei ôh
Bơngai bu oei pơm yoch khŏm khŏm, bơngai 'noh oei kiơ̆ yang Satan đĕch, kơlih kơ yang Satan pơm yoch đơ̆ng tơm hmơm sơ̆
Kon 'Bok Kei-Dei jur tơ ala teh âu sơ̆ wă pơrăm dôm tơdrong yang Satan pơm
Bơngai bu kon 'Bok Kei-Dei, bơngai 'noh sư ưh pă pơm yoch khŏm khŏm dơ̆ng ôh kơlih kơ sư tơpŭ ming 'nao jing kon 'Bok Kei-Dei boih
Sư kon 'Bok Kei-Dei na sư ưh kơ gơh pơm yoch kư̆m thoi 'Bă sư 'Bok Kei-Dei ưh kơ pơm yoch
Bơ̆n gơh kơnăl tơduă bơngai bơ̆n, bơngai bu kon 'Bok Kei-Dei, bơngai bu kon yang Satan sư phara thoi âu: Bơngai bu ưh kơ pơm 'lơ̆ng tơpăt păng ưh kơ 'mêm kơ 'nhŏng oh sư, bơngai 'noh ưh kơ sĭ kon 'Bok Kei-Dei ôh
Kư̆m thoi iĕm kơtơ̆ng đe bơtho iĕm đơ̆ng blŭng-a sơ̆ thoi âu: Bơ̆n athei 'mêm mơnat dih băl
Ơ 'nhŏng oh, tơdah lu bơngai ala teh âu hil areh kơ iĕm, iĕm 'nĕ lăng sư hlĭch tơdrong kiơ hŏ
Bơ̆n băt bơ̆n jăk đơ̆ng tơdrong lôch boih wă arih ling-lang kơlih kơ bơ̆n 'mêm mơnat kơ 'nhŏng oh bơ̆n
Bơngai bu ưh kơ 'mêm mơnat kơ 'nhŏng oh sư, bơngai 'noh oei kiơ̆ gah tơdrong lôch
Bơ̆n băt boih Kră Yang Yêsu Krist 'mêm mơnat kơ bơ̆n tơpă yua kơ Sư ăn akâu Sư kơdih lôch yua kơ bơ̆n
Thoi noh bơ̆n athei ăn akâu bơ̆n kơdih lôch yua kơ 'nhŏng oh bơ̆n mơ̆n
Bơngai bu mơdrŏng 'bôh 'nhŏng oh sư dơnuh hin sơmă ưh kơ mơnat ăn tơmam kiơ kơ 'nhŏng oh sư, dah ưh kơ tơdŏng dih băl tơdrong jang, noh thoi yơ khan sư 'mêm kơ 'Bok Kei-Dei lĕ
Bơ̆n gĭt tơdrong kiơ, bơ̆n krao khan apinh 'Bok Kei-Dei, Sư gô asong ăn kơ bơ̆n tơpă, kơlih kơ bơ̆n răk dôm tơdrong Sư pơkă păng pơm trŏ dôm tơdrong thoi Sư wă
Tơdrong Sư wă kơ bơ̆n răk thoi âu: Bơ̆n athei lui kơ Kon Sư Yêsu Krist păng 'mêm mơnat dih băl tơduă bơ̆n, kư̆m thoi Yêsu pơkă kơ bơ̆n sơ̆
Bơngai bu răk dôm tơdrong 'Bok Kei-Dei pơkă, bơngai 'noh sư pôm đon păng 'Bok Kei-Dei păng 'Bok Kei-Dei gô oei lăm sư
Păng bơ̆n băt kơ 'Bok Kei-Dei oei lăm bơ̆n yua kơ Yang Bơhngol 'Lơ̆ng đơ̆ng Sư ăn kơ bơ̆n
Wă kơ iĕm băt bơngai ayơ đei Yang Bơhngol 'Lơ̆ng đơ̆ng 'Bok Kei-Dei tơpă iĕm athei tơdra thoi âu: Dah sư khan Yêsu Krist jur jing bơngai tơpă, lei bơngai 'noh đei Yang Bơhngol 'Lơ̆ng đơ̆ng 'Bok Kei-Dei tơpă
Ơ lu kon hơ'lơ̆p, gah iĕm kon 'Bok Kei-Dei tơpă, lu bơngai ayăt kơ Yêsu Krist thuơ kơ iĕm boih
Lu sư thuơ kơ iĕm kơlih kơ Yang Bơhngol 'Lơ̆ng oei lăm lu iĕm, Sư pran hloh kơ yang mă oei lăm lu bơngai ala teh âu
Lu bơngai ayăt kơ Yêsu bơtho gah tơdrong ala teh âu ngăl, na lu bơngai ala teh âu mơ̆ng sư kơlih kơ lu sư tơduă bơngai ala teh
Bơngai bu ưh kơ 'mêm mơnat kơ 'nhŏng oh sư, bơngai 'noh ưh kơ băt kơ 'Bok Kei-Dei ôh, yua kơ 'Bok Kei-Dei Sư gah tơdrong 'mêm mơnat đĕch
'Bok Kei-Dei tơ'bôh kơ bơ̆n tơdrong Sư 'mêm mơnat kơ bơ̆n tơpă thoi âu: Sư wơh Kon pôm Sư jur tơ ala teh âu wă kơ Sư lôch tang bơ̆n, wă kơ bơ̆n arih ling-lang hăm Sư
Bơ̆n băt tơpă boih gah tơdrong bơ̆n pôm đon păng 'Bok Kei-Dei păng tơdrong Sư oei lăm bơ̆n kơlih kơ Sư ăn kơ bơ̆n Yang Bơhngol 'Lơ̆ng Sư
Nhôn 'bôh tơpă tơdrong 'Bok Kei-Dei wơh Kon Sư jur tơ ala teh âu wă dŏng pơklaih đĭ-đăng kon bơngai, thoi noh na nhôn gơh roi kơ đe Kon Sư jur tơpă
Bơngai bu khan Yêsu Kon 'Bok Kei-Dei, 'Bok Kei-Dei oei lăm bơngai 'noh, bơngai 'noh sư pôm đon păng 'Bok Kei-Dei tơpă boih
Bơ̆n băt kơ Sư 'mêm mơnat kơ bơ̆n tơpă
'Bok Kei-Dei Sư gah tơdrong 'mêm mơnat đĕch, na bơngai bu 'mêm mơnat kơ đe tơpă, bơngai 'noh pôm đon păng 'Bok Kei-Dei păng 'Bok Kei-Dei oei lăm sư
Bơ̆n 'mêm kơ 'Bok Kei-Dei kơlih kơ Sư 'mêm kơ bơ̆n adrol
Na Yêsu Krist bơtho pơkă kơ bơ̆n thoi âu: Bơngai bu 'mêm kơ 'Bok Kei-Dei, bơngai 'noh athei 'mêm mơnat kơ 'nhŏng oh sư mơ̆n
Thoi noh dah bơ̆n 'mêm kơ 'Bok Kei-Dei păng răk dôm tơdrong Sư pơkă, lei bơ̆n kư̆m 'mêm kơ lu kon Sư lei-lăi mơ̆n
Kơlih kơ dôm tơdrong lĕch đơ̆ng ala teh âu jei lu kon 'Bok Kei-Dei ngăl
Dôm lu tơdrong lĕch đơ̆ng ala teh âu thuơ kơ bơ̆n kơlih kơ bơ̆n lui kơjăp
Dôm tơdrong ala teh âu thuơ kơ bu
Dôm tơdrong ala teh âu thuơ kơ lu bơngai mă lui kơ Yêsu Kon 'Bok Kei-Dei
Yêsu Krist jur tơ ala teh âu Sư iŏk 'batem hăm đak păng Sư lôch tuh pham yua kơ bơ̆n, ưh kơ sĭ tơdrong iŏk 'batem đĕch ôh, tơdrong Sư tuh pham yua kơ bơ̆n mơ̆n
Bơngai bu lui kơ Kon 'Bok Kei-Dei, bơngai 'noh lăm to sư, sư băt tơpă gah tơdrong 'Bok Kei-Dei tơbăt gah Kon Sư
Bơngai bu ưh kơ lui kơ nơ̆r 'Bok Kei-Dei pơma, bơngai 'noh sư khan 'Bok Kei-Dei hơlĕnh kơlih kơ sư ưh kơ lui kơ nơ̆r 'Bok Kei-Dei pơma gah Kon Sư
Inh chih kơ iĕm kơthơ âu kơ lu iĕm bơngai mă lui kơ Yêsu Kon 'Bok Kei-Dei wă kơ iĕm băt nhên iĕm gô arih ling-lang păng 'Bok Kei-Dei
Păng bơ̆n gơh krao khan kơ 'Bok Kei-Dei kơlih kơ bơ̆n băt kơ Sư mơ̆ng bơ̆n tơpă dah bơ̆n apinh trŏ thoi Sư wă
Dah bơ̆n băt kơ Sư mơ̆ng bơ̆n apinh tơdrong kiơ kiơ, lei bơ̆n kư̆m băt kơ Sư ăn kơ bơ̆n tơdrong noh mơ̆n
Bơ̆n băt boih dôm lu bơ̆n kon 'Bok Kei-Dei ưh kơ gơh pơm yoch khŏm khŏm ôh kơlih kơ Yêsu Kon 'Bok Kei-Dei, Sư wei-lăng bơ̆n, na yang Satan ưh kơ gơh pơrăm lu bơ̆n ôh
Păng bơ̆n kư̆m băt bơ̆n kon 'Bok Kei-Dei boih păng bơ̆n băt đĭ-đăng dôm lu bơngai mă lĕch đơ̆ng ala teh âu mă ưh kơ lui kơ Kon Sư, yang Satan pơgơ̆r lu sư
Bơnê kơ Kră Yang 'Bok Kei-Dei 'Bă Yêsu Krist Yŏng bơ̆n, Sư 'mêm mơnat kơ bơ̆n tơpă na Sư ăn kơ bơ̆n tơpŭ ming 'nao, yua kơ Yêsu Krist iung arih đơ̆ng lôch
Thoi noh bơ̆n băt tơpă ning-mônh bơ̆n gô iung arih đei tôm tơdrong hiôk 'lơ̆ng Sư wă ăn kơ bơ̆n
Tôm tơdrong noh Sư hơmet ăn kơ bơ̆n tơ plĕnh boih, na tôm tơdrong noh ưh kơ đei layơ hiong răm bŭk ôm ôh
Yua kơ bơ̆n lui păng gơnang kơ Sư tơpă, na 'Bok Kei-Dei tơ'ngla mă mơsêh mơyang, Sư wei-lăng lu bơ̆n ling-lang truh tơ năr Sư wă ăn kơ bơ̆n tôm tơdrong mă Sư đei hơmet lê̆ boih tơ năr tôch noh kơnh
Iĕm hiôk dang noh yua kơ iĕm băt kơ 'Bok Kei-Dei pơklaih tơdrong yoch iĕm, wă ăn kơ iĕm tơdrong hiôk 'lơ̆ng yua kơ iĕm lui kơ Sư
'Bok Kei-Dei tơbăt kơ lu sư dôm tơdrong lu sư wă pơma khan lê̆ hơdrol noh, Sư ưh kơ ăn truh chăl arih lu sư ôh, Sư ăn truh chăl arih lu bơ̆n dang ei
Thoi noh na 'Bok Kei-Dei ăn Yang Bơhngol 'Lơ̆ng Sư jur oei hăm lu 'bok bơtho tơdrong 'nao 'lơ̆ng Yêsu Krist, na lu 'bok bơtho noh roi tơbăt kơ iĕm boih tơdrong Sư wă pơklaih bơ̆n noh
Lu linh jang kơpal plĕnh kư̆m wă kơ hlôh tơdrong 'noh mơ̆n
Thoi noh na iĕm athei pơgơ̆t 'biơ̆ jơhngơ̆m iĕm hăm kơchăng hli kơ pơm yoch; păng athei tơchĕng ling-lang gah tơdrong Yêsu Krist wă ăn kơ iĕm tơdrong hiôk jơnap lăm năr Sư jur kơnh păng iĕm athei lui kơ tơdrong Sư wă ăn noh
Sư krao iĕm wă kơ iĕm jing kon Sư, na iĕm athei pơm 'lơ̆ng tơpăt tôm tơdrong thoi Sư
yua kơ Sư đei khan tơ lăm sơ̆p hla bơar Sư thoi âu: “Iĕm athei pơm mă 'lơ̆ng tơpăt, yua kơ Inh 'lơ̆ng tơpăt
Tơdrong Sư huai iŏk kăl tơpă, hăm pham Kon Sư Yêsu Krist kơdih hloi; Yêsu Sư thoi lĕ triu mă rơgoh 'lơ̆ng đe wă soi kơ 'Bok Kei-Dei
Bơ̆n chu lui kơ tơdrong 'Bok Kei-Dei boih, bơ̆n băt kơ lê̆ đĭ dôm tơdrong yoch, băt 'mêm mơnat kơ bôl buăl 'nhŏng oh bơngai lui
Bơ̆n athei iŏk tơdrong 'mêm mơnat dih băl ling-lang khŏm khŏm hăm đĭ jơhngơ̆m
“Đĭ-đăng kon bơngai thoi lĕ kơ hla 'nhĕt,
tơdrong 'lơ̆ng rŏ sư thoi lĕ kơ pơkao 'nhĕt
'Nhĕt sư jing jô, pơkao sư gô đum hơlŭng
mă-lei gah nơ̆r 'Bok Kei-Dei ưh kơ layơ hiong tôch ôh
Nơ̆r noh boih tơdrong 'nao 'lơ̆ng mă đe bơtho ăn kơ iĕm
Thoi noh na bơ̆n 'nĕ pă pơm dôm tơdrong kơnê̆, dôm tơdrong hơlĕnh pơdăr kơ đe, 'nĕ kơ 'nhĕng đe, 'nĕ kơ bâu roi pơjăm đe
Bơ̆n athei oei sa pơm mă 'lơ̆ng 'bơ̆t anăp lu bơngai ưh kơ lui, na lu bơngai mă jô̆ kơ bơ̆n khan bơngai kơnê̆ sư kơnăl kơ bơ̆n bơngai 'lơ̆ng, noh na sư gô ư-ang kơ 'Bok Kei-Dei kơplah năr 'Bok Kei-Dei tơbăt kơ đon sư
Păng bơ̆n kư̆m athei chu yom kơ lu 'bok kuan tih mơ̆n, yua kơ 'bok pơtao wơh lu sư rôp phak lu bơngai pơm kơnê̆, na gô pôk ư-ang lu bơngai pơm 'lơ̆ng
'Bok Kei-Dei wă kơ bơ̆n pơm 'lơ̆ng ling-lang, thoi noh na lu bơngai ưh kơ hlôh pơŏm 'bơ̆r huay pă pơma kơ bơ̆n dơ̆ng
Bơ̆n athei pơhiôk jơhngơ̆m đe ling-lang, băt 'mêm mơnat kơ lu 'nhŏng oh bơngai lui, chu kơ 'Bok Kei-Dei hli kơ bơ̆n pơm ưh kơ lăp kơ Sư păng bơ̆n athei chu yom kơ 'bok pơtao tơm mơ̆n
Ơ lu bơngai đĭch đe, iĕm kư̆m athei chu yom kơ yŏng tơ'ngla iĕm mơ̆n hŏ; mă iĕm lăng sư bơngai dim bơngai gơh găt, iĕm 'nĕ kơ pơ'brơh kơ sư; mă sư bơngai khĕnh hơwĕng kư̆m lei-lăi 'nĕ kơ pơkăl kơ sư
Bơ̆n ưh kơ đei pơm kơnê̆ kơ sư, mă sư pơm kơnê̆ kơ bơ̆n, bơ̆n athei thĕng đĕch yua kơ bơ̆n băt tơdrong 'Bok Kei-Dei boih, thoi noh na 'Bok Kei-Dei lăp đon kơ bơ̆n
Pơtih gia, dah bơ̆n pơm kơnê̆ kơ sư hơdrol, na sư tôn teh bơ̆n, mă bơ̆n thĕng đĕch, noh kư̆m ưh kơ yua kiơ ôh, ưh kơ đei bu khan bơ̆n bơngai 'lơ̆ng dơ̆ng
Dah bơ̆n 'nĕ chă pơm kơnê̆ kơ sư, gô mơ̆ng kơ sư chă areh kơ bơ̆n đĕch, noh 'Bok Kei-Dei lăp đon
“Sư ưh kơ đei pơm minh tơdrong yoch kiơ,
păng Sư ưh kơ đei layơ hơlĕnh kơ đe
Đe pơma kơnê̆ kơ Sư, Sư ưh kơ pơma kơnê̆ kơ đe; đe pơm pơmat Sư, mă-lei Sư ưh kơ pơma tơwih kơ đe
Sư gô mơ̆ng kơ 'Bok Kei-Dei đĕch, yua kơ Sư băt kơ 'Bok Kei-Dei sek tơlang tơpăt
Sơ̆ bơ̆n thoi triu jrok trong hiong tơ bri brah, mă-lei dang ei bơ̆n băt kơ trong brŏk tơ Yêsu Krist tơ'ngla wei bơ̆n
Sư 'bôh tơdrong iĕm lui kơ 'Bok Kei-Dei hăm pơm 'lơ̆ng, sư gô pơm kiơ̆
Dah iĕm wă kơ đe băt kơ iĕm bơngai 'lơ̆ng, ưh kơ kăl kơ iĕm pơm sŏk pơ'lơ̆ng ôh, ưh kơ kăl iĕm 'bot pơrŏ tơkhiĕn maih, 'băk anam, dah hrŭk hơbĕn ao kăp jên
Lu bơngai drŏ-kăn kră sơ̆, lu sư pơguăng akâu thoi noh, lui gơnang kơ 'Bok Kei-Dei đĭ jơhngơ̆m, chu yom kơ klo sư, dôm noh đĕch mă-lei đe băt kơ sư bơngai 'lơ̆ng boih
Yă Sara sơ̆ kư̆m thoi noh, sư chu yom kơ klo sư Abraham păng anăn Abraham yŏng tơ'ngla sư
Dah iĕm pơm 'lơ̆ng thoi sư, iĕm huay kơ hli kơ đe jô̆ kơ iĕm bơngai kơnê̆ ôh păng iĕm kư̆m dang kon sâu yă Sara mơ̆n
Lu bơngai drŏ-nglo kư̆m lei-lăi, iĕm athei pơm 'lơ̆ng kơ akăn iĕm, iĕm athei mơnat kơ sư 'biơ̆ yua kơ sư bơngai drŏ-kăn tơrăn hloh kơ iĕm; yua kơ tơdrong arih 'Bok Kei-Dei ăn tôm biĕm arih, ưh kơ sĭ ăn pôm drŏ-nglo đĕch ôh
Dah iĕm ưh kơ chu thoi noh tơdrong iĕm krao khan kơ 'Bok Kei-Dei ưh kơ yua kiơ boih
Đơ̆ng âu tơ anăp đĭ-đăng kơ bơ̆n athei pơgơ̆p băl minh jơhngơ̆m minh đon, băt 'mêm mơnat dih băl, iŏk jơhngơ̆m đon dim hơlăng băl, 'nĕ pơang băl
'nĕ pă pơm dôm tơdrong kơnê̆, athei pơm tơdrong 'lơ̆ng ling-lang đĕch,
adrin pơhiôk dih băl mă hơiă
Yua kơ 'Bok Kei-Dei wei-lăng lu bơngai 'lơ̆ng ling-lang,
păng mơ̆ng tơdrong lu sư krao khan;
gah lu bơngai pơm kơnê̆, 'Bok Kei-Dei hil dêh
Dah bơ̆n pơm 'lơ̆ng ling-lang, ưh kơ đei bu pơm kơnê̆ kơ bơ̆n ôh
Mă-lei gah Yêsu Krist bơ̆n athei chu yom kơ Sư yua kơ Sư Kră Yang bơ̆n
Păng bơ̆n athei kơchăng ling-lang wă kơ gơh tơl tơwih kơ đe dôm tơdrong đe wă jet bơ̆n yua kơ kiơ bơ̆n lui
Mă-lei bơ̆n athei tơl tơwih kơ sư mă 'lơ̆ng mă hiôk
Thoi noh bơ̆n athei pơm 'lơ̆ng tơpăt ling-lang, wă kơ lu bơngai mă pơjăm bơ̆n kiơ̆ tơdrong Yêsu, sư jing mơlâu yua kơ sư ưh kơ 'bôh tơdrong bơ̆n pơm yoch kiơ
Na bơhngol Sư năm bơtho bơhngol lu bơngai lôch mă 'Bok Kei-Dei oei phak
Lu bơngai noh sơ̆ lu sư ưh kơ chu lui kơ 'Bok Kei-Dei kơplah Nôê oei pơm duk sơ̆
'Bok Kei-Dei chang gô lu sư lui ră, mă-lei lu sư kuă kơ lui
Lăp tơhngam 'nu đĕch lui kơ 'Bok Kei-Dei, lu sư mơ̆t lăm duk na huay kơ lôch kơ đak lơ̆p
Kơplah bơ̆n oei arih tơ ala teh âu, bơ̆n 'nĕ pă kiơ̆ kơ jơhngơ̆m đon wă, bơ̆n athei kiơ̆ kơ 'Bok Kei-Dei wă đĕch
Lu sư 'bôh iĕm ưh pă kiơ̆ thoi lu sư boih, na lu sư lăng iĕm hlĭch tơpă păng che bơle kơ iĕm
Mă-lei ning-mônh lu sư gô dơ̆ng 'bơ̆t anăp 'Bok Sek Tơlang, wă sek tơlang lu bơngai lôch păng lu bơngai arih, lu sư gô roi kơdih kơdih dôm tơdrong yoch đêl pơm
Mă loi bơ̆n 'nĕ hiơt kơ tơdrong 'mêm mơnat, dah bơ̆n 'mêm mơnat dih băl bơ̆n huay kơ jô̆ yo kơ tơdrong yoch bôl buăl ôh
Bơngai lui đơ̆ng tơmoi truh, bơ̆n athei sơng iŏk sư tơ hnam bơ̆n mă 'lơ̆ng
'Bok Kei-Dei ăn kơ lu bơngai lui bơ̆n tôm tơdrong hơgei phara, na bơ̆n athei jang kiơ̆ kơ Sư ăn kơ bơ̆n hơgei noh, wă kơ bơ̆n gơh tơgŭm băl
Ơ lu 'nhŏng oh mă inh 'mêm kơeng, iĕm đei boih tơdrong gleh truh wă pơlong lăng tơdrong lui iĕm, mă iĕm 'nĕ kơ lăng hlĭch tơdrong kiơ hŏ, yua kơ tơdrong noh gô truh rim 'nu kơ lu bơngai lui
Hiôk chơt bĕ lu iĕm dah đe che bơle kơ iĕm lui kơ Yêsu Krist, iĕm hiôk yua kơ iĕm đei Yang Bơhngol 'Lơ̆ng mơsêh mơyang đơ̆ng 'Bok Kei-Dei jur oei hăm iĕm boih
“Tơ̆ng lu bơngai pơm 'lơ̆ng tơpăt anat kơ klaih,
lei bĭ lu bơngai pơm kơnê̆ pơm yoch lu sư thoi yơ
Mă 'Bok Kei-Dei ăn tơdrong gleh truh kơ bơ̆n, bơ̆n athei pơm 'lơ̆ng hơnơ̆ng păng pơjao kơ Sư tơdrong arih bơ̆n; yua kơ Sư pơjing bơ̆n, Sư ưh kơ lê̆ bơ̆n ôh
Thoi noh na mưh blư kơ Tơ'ngla Tơm Wei Triu jur ning-mônh Sư bơnê kơ iĕm păng apah iĕm agăl pơkao 'lơ̆ng rŏ ưh kơ layơ jô kro, iĕm gô arih ling-lang
Thoi noh na bơ̆n athei chu ala kơ 'Bok Kei-Dei ngăl yua kơ Sư Yang, Sư mơsêh; na trŏ năr Yêsu Krist jur ning-mônh Sư gô pôk pơư iĕm
Bơ̆n athei pơjao kơ Sư dôm tơdrong bơ̆n sơ'ngon jơ̆l hăt phăt-ol, yua kơ Sư wei-lăng bơ̆n
Pôm 'Bok Kei-Dei đĕch boih mơsêh mơyang pơgơ̆r ling-lang ưh kơ đei layơ tôch
Silas 'nhŏng oh bơ̆n bơngai lui, inh lăng sư lui kơjăp tơpă, na kơthơ âu sư chih tơgŭm inh
Nhi chih minh 'bar nơ̆r wă tơbăt kơ iĕm tơdrong bơ̆n lui âu, tơdrong 'Bok Kei-Dei 'mêm mơnat kơ bơ̆n tơpă, na apinh iĕm lui kơjăp bĕ tơdrong noh
Inh apinh 'Bok Kei-Dei ăn kơ iĕm mă lui kơ Yêsu Krist hiôk-hian
Na kơnh pơgê apinh iĕm sơng iŏk rôp băl ti mă 'lơ̆ng wă kơ băt tơdrong 'mêm băl
Nhôn pêng 'nu, Pôl, Silas, Timôthê, chih hơpong kơ lu bơngai lui tơ pơlei Têsalônik
'Bă tơm bơ̆n 'Bok Kei-Dei păng Kră Yang bơ̆n Yêsu Krist wei-lăng iĕm ling-lang
Nhôn krao khan apinh Sư tơgŭm iĕm lăm tôm tơdrong wă kơ Sư ăn kơ iĕm hiôk-hian
Nhôn ling-lang krao khan bơnê kơ 'Bok Kei-Dei yua kơ iĕm lui kơ Sư kơjăp, hăm nhôn apinh Sư tơgŭm iĕm khŏm khŏm
Iĕm pơm kiơ̆ rok thoi nhôn boih, noh thoi nhôn pơm kiơ̆ rok Kră Yang Yêsu Krist ki mơ̆n
Iĕm đei lơ tơdrong pơmat-tat mă-lei khŏm lui kơ tơdrong nhôn bơtho, Yang Bơhngol 'Lơ̆ng ăn kơ iĕm jơhngơ̆m hiôk hơiă tơpă
Iĕm pơm thoi noh trŏ tơpă na đĭ-đăng bơngai lui tơ dêh char Masêđôn păng dêh char Grĕk 'bôh iĕm lui kơjăp, na lu sư hơdai wă pơm kiơ̆ thoi iĕm mơ̆n
Ơ 'nhŏng oh, iĕm kư̆m băt mơ̆n nhôn năm tơ iĕm ki đei yua kơ lu iĕm tơpă
Ơ 'nhŏng oh, iĕm hăm băt tơchĕng tơdrong nhôn bơ̆jang gleh tơpă dah ưh
Nhôn bơ̆jang bơtho rah păng jang rah păng ti 'me akâu nhôn kơdih, nhôn wă kơ iĕm huay mơnat kơ nhôn tơmam sa lăm nhôn bơtho iĕm tơdrong 'nao 'lơ̆ng 'Bok Kei-Dei ki
Nhôn mơnat đĭ-đăng kơ lu iĕm kư̆m dang 'bă bơ̆n kơdih mơnat kơ bơ̆n mơ̆n
Ơ 'nhŏng oh, đe pơm kơnê̆ kơ iĕm kư̆m thoi đe pơm kơnê̆ kơ lu bơngai lui kơ 'Bok Kei-Dei hăm Kon Sư Yêsu Krist tơ dêh char Juđê sơ̆
Lu bơngai khŭl iĕm pơm kơnê̆ tơduă khŭl iĕm kư̆m thoi lu bơngai Juđê pơm kơnê̆ tơduă khŭl lu sư sơ̆ kơ lu bơngai lui kơ Yêsu mơ̆n
Anăn inh Pôl lơ 'măng boih wă năm ră tơ iĕm, mă-lei yang Satan nŏng kơ pơgăn kuă ăn inh năm
Nhôn 'mêm kơ iĕm tơpă; ning-mônh lăp Kră Yang bơ̆n Yêsu Krist jur tơ ala teh dơ̆ng, nhôn chơt hiôk tơpă, yua kơ iĕm lui kơ Yêsu đơ̆ng lu nhôn bơtho iĕm ki
Na nhôn băt kơ Sư lăp đon kơ tơdrong jang nhôn
Yua kơ iĕm boih na nhôn chơt hiôk tơpă
Ơ 'nhŏng oh, nhôn đei lơ tơdrong pơmat-tat phŏ đei tơdrong sơ'ngon mă-lei lăp nhôn kơtơ̆ng iĕm oei lui kơjăp, jơhngơ̆m nhôn chơt hiôk dêh
Dang ei nhôn oei hiôk tơpă yua kơ iĕm lui kơ Kră Yang Yêsu Krist kơjăp, na nhôn bơtho đe rai pran dêh
Nhôn krao khan kơ 'Bok Kei-Dei ling-lang hăm đĭ jơhngơ̆m nhôn wă apinh Sư ăn kơ nhôn năm tơ iĕm dơ̆ng, wă bơtho iĕm wă kơ iĕm lui rai pran rai kơjăp
Nhôn krao khan kơ 'Bă tơm bơ̆n 'Bok Kei-Dei hăm Kră Yang Yêsu apinh Sư pơchoh kơ nhôn trong gơh năm tơ iĕm
Păng nhôn apinh Sư tơgŭm iĕm rai đunh rai gơh 'mêm mơnat dih băl lăm tơduă lu iĕm păng bôl buăl nai mơ̆n kư̆m thoi nhôn 'mêm mơnat kơ iĕm
Iĕm băt boih dôm tơdrong Kră Yang Yêsu ăn kơ nhôn wă kơ nhôn bơtho iĕm
Sư wă kơ đĭ-đăng bơ̆n wei jơ̆ng ti bơ̆n kơdih mă hơđơ̆ng
Sư ưh kơ wă kơ bơ̆n hưch hanh pơm pơyô kư̆ kă thoi lu bơngai ưh kơ lui kơ 'Bok Kei-Dei ôh
Gah tơdrong 'mêm mơnat tơduă bôl bơngai lui nhôn huay kơ kăl chih roi kơ iĕm ôh, yua kơ 'Bok Kei-Dei bơtho iĕm boih tơdrong 'mêm mơnat dih băl 'noh
Mă iĕm kư̆m băt 'mêm mơnat kơ đĭ-đăng bơngai lui jơ̆p kơ dêh Masêđôn mơ̆n
Mă nhôn kư̆m wă kơ iĕm rai đunh rai gơh 'mêm mơnat dih băl tơpă
Bơ̆n băt kơ Yêsu iung arih boih păng bơ̆n kư̆m băt dôm lu bơngai lui kơ Sư mă lôch boih 'Bok Kei-Dei ăn kơ lu sư gô jur hơdai Yêsu ning-mônh
Kră Yang Yêsu ăn kơ nhôn bơtho iĕm thoi âu: Truh năr Sư jur tơ teh ning-mônh, lu bơngai mă lui kơ Sư, bu mă oei arih truh năr Sư jur, sư kư̆m ưh kơ tŏk hơdrol kơ bơngai lôch ôh
Năr ei kơnh 'bok yŏng lu linh jang 'lơ̆ng gô pơma krao pơret đơ̆ng plĕnh ti păng đei linh jang 'lơ̆ng hlôm keng 'Bok Kei-Dei
Na Kră Yang Yêsu Krist jur hloi đơ̆ng plĕnh, na lu bơngai lôch mă lui kơ Yêsu boih sư iung arih 'mơ̆i
Kơlih kơ thoi noh tơdrong âu gô đei tơpă, na dang ei dôm lu bơ̆n oei arih iŏk dôm lu nơ̆r âu tơguăt kơdih lăm đon bĕ păng pơlung dih băl wă kơ chơt hiôk
Ơ 'nhŏng oh, nhôn ưh kơ kăl chih roi gah tơdrong Kră Yang Yêsu wă jur layơ
Mă iĕm kư̆m băt nhên mơ̆n tơdrong ưh kơ đei bu băt Kră Yang Yêsu wă jur layơ, kư̆m thoi bơ̆n ưh kơ băt kơ bơngai wă tơtông klĕ sư wă truh măng ayơ
Mă-lei iĕm lui boih kơ Kră Yang, iĕm huay kơ hli lăm năr noh kơnh ôh, yua kơ iĕm huay pă oei lăm măng mu boih
Pơtih gia thoi lĕ bơngai bơ̆n tep kơ suai sik kơmăng ưh kơ băt tơchĕng tơdrong kiơ, dah bơ̆n kiơ̆ thoi noh răm tơpă
Thoi noh tơdrong âu gô sĭt tơpă, na iĕm kư̆ adrin bơtho pơlung dih băl, kư̆m thoi iĕm adrin bơtho dih băl dang ei, wă kơ iĕm lui rai pran kơjăp
Ơ 'nhŏng oh, nhôn wă kơ iĕm lui yom kơ lu bơngai jang tơdrong 'Bok Kei-Dei păng lu bơngai mă Kră Yang Yêsu Krist rơih wă wei-lăng iĕm păng bơtho iĕm
Iĕm athei lui yom 'mêm mơnat kơ sư tơpă yua kơ sư jang tơdrong 'Bok Kei-Dei
Đĭ-đăng dôm iĕm athei oei hiôk hơiă dih băl
Na dang ei iĕm athei ăn kơ Yang Bơhngol 'Lơ̆ng pơgơ̆r iĕm kiơ̆ kơ Sư wă, iĕm 'nĕ pă pơgơ̆r akâu iĕm kơdih
'Nĕ che bơle lu bơngai pơtruh nơ̆r 'Bok Kei-Dei, lu bơngai mă khan lê̆ hơdrol
Iĕm athei tơchĕng lăng tôm tơdrong, dôm tơdrong trŏ iĕm chhŏ iŏk
Dah tơdrong glăi iĕm săi tŭk
'Bok Kei-Dei krao iŏk iĕm Sư wei-lăng iĕm tơpă kư̆m thoi Sư pơkă khan wă wei-lăng
Ơ 'nhŏng oh păng iĕm kư̆m krao khan kơ 'Bok Kei-Dei tơgŭm lu nhôn mơ̆n hŏ
Iĕm roi tơbăt kơ đĭ-đăng 'nhŏng oh bơngai lui nhôn rơnguơ̆ kơ iĕm tơpă
Inh athei ih khă lu sư thoi noh wă kơ lu sư đei đon 'lơ̆ng tơpăt, hăm lui mă trŏ, thoi noh na sư gơh 'mêm kơ 'Bok Kei-Dei hăm bôl buăl tơ ala teh âu mơ̆n
Bơ̆n băt tơdrong juăt 'Bok Kei-Dei pơkă sơ̆ 'lơ̆ng tơpăt tơpă na lu bơ̆n athei bơtho mă trŏ
lu bơngai ngôi pơyô kư̆ kă, lu bơngai tơduă drŏ-nglo tơngôi băl, lu bơngai chă rôp tĕch đe, lu bơngai chă hơlĕnh kơ đe, lu bơngai jâu pơlơ̆m kơ đe, hăm dôm lu bơngai hŭt lê̆ tơdrong 'lơ̆ng tơpăt
Mă-lei 'Bok Kei-Dei oei mơnat kơ inh na pơklaih inh yua kơ Kră Yang Yêsu Krist wă tơbăt kơ kon bơngai Sư mơnat tơpă kơ inh mă pơm yoch lơ hloh kơ đĭ-đăng bơngai nai
Na lu bơngai nai gô 'bôh tơdrong Sư mơnat kơ inh, sư băt 'Bok Kei-Dei mơnat tơpă kơ đĭ-đăng bơngai, na lu sư gô lui kơ Kră Yang Yêsu Krist hăm arih ling-lang
păng wă kơ ih lui kơjăp khŏm khŏm pơm đon 'lơ̆ng tơpăt kơ 'Bok Kei-Dei hăm đĭ-đăng bơngai
Đei lu bơngai mơ'nah hŭt lê̆ đon 'lơ̆ng sư kơdih na jing hŭt lê̆ tơdrong lui sư mơ̆n
Dôm tơdrong inh wă pơkă kơ ih dang ei tơdrong âu kăl tơpă: Inh athei iĕm krao khan bơnê kơ 'Bok Kei-Dei ling-lang apinh Sư dŏng mơnat đĭ-đăng bơngai păng đĭ-đăng 'bok pơtao păng đĭ-đăng kră pơgơ̆r wă kơ bơ̆n oei hiôk-hian păng đei đon tơpăt kiơ̆ tơdrong 'Bok Kei-Dei
Dôm tơdrong inh wă pơkă kơ ih dang ei tơdrong âu kăl tơpă: Inh athei iĕm krao khan bơnê kơ 'Bok Kei-Dei ling-lang apinh Sư dŏng mơnat đĭ-đăng bơngai păng đĭ-đăng 'bok pơtao păng đĭ-đăng kră pơgơ̆r wă kơ bơ̆n oei hiôk-hian păng đei đon tơpăt kiơ̆ tơdrong 'Bok Kei-Dei
Păng Sư wă kơ đĭ-đăng bơngai gơh klaih đơ̆ng pơm yoch păng wă kơ lu sư băt tơdrong 'Bok Kei-Dei
Kơlih kơ thoi noh 'Bok Kei-Dei ăn kơ inh pơm jơ̆ng 'bang Yêsu Krist wă bơtho tơdrong 'noh kơ đĭ-đăng teh đak, wă bơtho lu sư gah tơdrong lui kơ Yêsu Krist păng tơdrong 'Bok Kei-Dei
Inh ưh kơ hơlĕnh ôh, inh pơma tơpă kơ ih
Tơ rim anih akŭm tơduă iĕm, inh wă kơ lu drŏ-nglo krao khan kơ 'Bok Kei-Dei, lu bơngai drŏ-nglo bu mă đei jơhngơ̆m 'lơ̆ng tơpăt ưh kơ hil kơ đe
Lăm lu iĕm akŭm tơdrong 'Bok Kei-Dei, lu bơngai drŏ-kăn athei oei thĕng, mơ̆ng bơngai mă bơtho, lui yom kơ bơngai bu mă bơtho iĕm 'noh
Kơlih kơ 'Bok Kei-Dei pơjing 'bok Ađam hơdrol, klaih kơ noh pơjing yă Ewơ
Păng ưh kơ sĭ 'bok Ađam lui kơ yang Satan ôh, yă Ewơ lui kơ yang Satan pơhlŭ, na sư pơm yoch hiong tơdrong 'Bok Kei-Dei pơkă
Sư pơgơ̆r hnam dơnŏ sư gơh tơpă na hnam dơnŏ sư, kon akăn sư chu yom
Tơdah sư ưh kơ gơh pơgơ̆r hnam dơnŏ kon akăn sư, thoi yơ sư gơh wei-lăng kon 'Bok Kei-Dei lĕ
Bơngai bu 'nao lui sư ưh kơ gơh wei-lăng bơngai lui ôh, hli kơ sư pơang akâu kơdih, na 'Bok Kei-Dei phak sư kư̆m thoi phak yang Satan sơ̆ mơ̆n
Dah bơngai lui wă jang lăm hnam 'Bok Kei-Dei, sư athei pơm mă 'lơ̆ng tơpăt adrol 'mơ̆i, ưh kơ et sik suai, ưh kơ hăt sa jên lơ păng trŏ tơdrong sư jang sư 'nĕ kơ pơgŏ iŏk jên đe
Sư athei lui kiơ̆ tơdrong 'Bok Kei-Dei mă tơpă
Lu bơngai jang 'lơ̆ng lăm hnam 'Bok Kei-Dei, sư lui kơjăp tơpă kơ Kră Yang Yêsu Krist ưh kơ hli kơ đe păng đe gô ngơnh kơ sư hơgei
Inh chih kơ ih kơthơ âu, mă-lei ưh kơ đunh mơ̆n inh wă năm ngôi tơ ih
Yang Bơhngol 'Lơ̆ng khan tơpăt wă kơ bơ̆n băt nhên: Ning-mônh gô đei lu bơngai achăng lê̆ tơdrong lui sư, lu sư wă lui yom kơ lu yang mă pơma hơlĕnh kơ kon bơngai, lu sư gô lui kơ yang kơnê̆ bơtho
Tôm tơdrong 'Bok Kei-Dei pơjing 'lơ̆ng ngăl, bơ̆n gơh sa đĭ-đăng, mă-lei bơ̆n athei krao khan bơnê kơ 'Bok Kei-Dei 'mơ̆i
Kiơ̆ kơ 'Bok Kei-Dei pơkă tơmam sa bơ̆n 'lơ̆ng ngăl yua kơ bơ̆n krao khan bơnê kơ Sư hơdrol boih
Dah ih bơtho lu bơngai lui tơdrong Yêsu Krist kiơ̆ thoi inh pơkă, lei đe băt kơ tơdrong jang ih âu 'lơ̆ng dêh păng đe băt kơ ih lui kơjăp tơdrong 'Bok Kei-Dei khŏm khŏm kư̆m thoi ih lui đơ̆ng blŭng sơ̆ khơ̆ dang ei
Tơdrong inh bơtho ih âu trŏ tơpă na ih gơh lui
Thoi noh na bơ̆n athei adrin tơpă jang tơdrong 'Bok Kei-Dei yua kơ bơ̆n băt tơpă boih Sư arih ling-lang păng dŏng pơklaih đĭ-đăng bơngai đơ̆ng tơdrong yoch, dôm lu bơngai lui kơ Sư
Lu tơdrong mă inh bơtho ih âu mă hei, ih athei bơtho păng ată kơ lu bôl lui dơ̆ng hŏ
Inh wă kơ ih pơm thoi âu khŏm khŏm tơ̆p mă inh truh tơ ih tơ âu: Lăm iĕm akŭm dih băl ih kư̆ kơ đŏk sơ̆p hla bơar 'Bok Kei-Dei, ih kư̆ kơ bơtho tơdrong 'Bok Kei-Dei đĕch
Ih athei kơchăng gah akâu ih kơdih păng gah tơdrong ih bơtho mơ̆n
Ih kư̆ kơ adrin pơm khŏm khŏm kiơ̆ thoi inh pơkă na ih gô klaih đơ̆ng tơdrong yoch păng lu bơngai mơ̆ng ih kư̆m klaih mơ̆n
Ih lăng lu yă kră thoi mĕ ih păng ih lăng lu drŏ-kăn 'lơ̆p kơ ih kư̆m thoi oh ih mơ̆n, ih athei pơma dơnuh păng sư mă 'lơ̆ng đĕch
Păng ih athei tơgŭm lu drŏ-kăn adro mă ưh kơ đei bu 'me sa sư
Dah đei drŏ-kăn adro pơm đi chă mơdro akâu sư kơ lu bơngai drŏ-nglo, mă sư oei arih ră mă-lei lăng sư dang lĕ kơ lôch đĕch 'noh
Ih 'nĕ chih anăn lu bơngai adro mă sư oei moh hli kơ sư oei wă iŏk klo dơ̆ng na hŭt lê̆ tơdrong jang Yêsu Krist
na lu sư jing yoch yua kơ lu sư ưh kơ pơm kiơ̆ thoi sư pơkă kơ Yêsu hơdrol
Lu sư nơ̆k nơ̆k tu, nơ̆k nơ̆k bơbah ling-lang nŏng kơ chă ngôi hnam âu hnam to ưh kơ wă jang păng chă pơma plĕch kơ đe, pơma tơdrong ưh kơ trŏ kơ nơ̆r pơma
Yua kơ thoi noh na inh wă kơ bơngai drŏ-kăn adro oei moh iŏk klo na sư tơpŭ kon wei-lăng hnam dơnŏ sư kơdih wă kơ đe mă ưh kơ lui huay pă che bơle kơ bơ̆n dơ̆ng
Đei bơngai adro mơ'nah achăng lê̆ tơdrong lui sư na jing kiơ̆ yang Satan
Lu kră wei-lăng bơngai lui bơngai bu jang 'lơ̆ng iĕm thim 'biơ̆ jên khei sư, mă loi lu bơngai bơtho tơdrong 'Bok Kei-Dei
Bơngai bu pơm yoch tơpă ih athei pơma khă sư 'bơ̆t anăp đe tơpôl lu bơngai lui wă kơ lu bơngai lui kơchăng đon ưh kơ wă pơm yoch thoi bơngai 'noh dơ̆ng
Krô hmă ih jĭ klak, ih 'nĕ pă nhă đak 'blăng ngăl hŏ, ih athei et 'biơ̆ sik hơmu tŏ sĕt wă kơ huay pă jĭ dơ̆ng
Đĭ-đăng lu bơngai lui, lu mơ'nah đĭch đe, sư athei lui yom kơ yŏng tơ'ngla sư wă kơ lu bơngai tam mă lui 'bôh sư pơm 'lơ̆ng kơ yŏng tơ'ngla sư na sư huay kơ pơjăm 'Bok Kei-Dei păng huay kơ pơjăm nơ̆r bơ̆n bơtho tơdrong 'nao 'lơ̆ng
Dah bơ̆n lui tơpă hăm đĭ jơhngơ̆m, noh kư̆m dang bơ̆n mơdrŏng mơ̆n yua kơ jơhngơ̆m bơ̆n hiôk 'lơ̆ng păng Sư boih
Kơplah bơ̆n oei arih, đei tơmam sa păng hơbĕn ao hrŭk, dôm noh đĕch 'lơ̆ng boih
Sư ưh kơ layơ lôch
Sư oei tơ anih rang mơnhal, ưh kơ đei bu gơh năm jê̆ Sư
Đơ̆ng sơ̆ khơ̆ ning-mônh kon bơngai ala teh ưh kơ đei bu 'bôh Sư
Na bĕ bơ̆n pơư pơang 'Bok Kei-Dei mă pơgơ̆r ling-lang
Ih khan kơ lu bơngai mơdrŏng athei pơm jơhngơ̆m 'lơ̆ng păng đe păng athei gơh tơgŭm mơnat kơ lu bơngai dơnuh hin tơmam
Dah sư hơlăng kơ đe thoi noh, mŭk măk sư huach 'biơ̆ mơ̆n, mă-lei sư mơdrŏng tôm tơdrong nơ̆r pơma đơ̆ng 'Bok Kei-Dei tơgŭm sư ling-lang păng sư gô iŏk tơdrong arih ning-mônh
Nhôn apinh 'Bă tơm bơ̆n 'Bok Kei-Dei hăm Kră Yang bơ̆n Yêsu Krist wei-lăng iĕm tôm tơdrong wă kơ Sư ăn kơ iĕm hiôk-hian ling-lang
Bơnê kơ 'Bok Kei-Dei 'Bă Yêsu Krist Yŏng bơ̆n, Sư 'Bă tơm bơ̆n 'mêm kơ bơ̆n dêh, Sư Kră Yang gơh pơlung bơ̆n tôm tơdrong kơplah bơ̆n đei tơdrong gleh truh pơmat-tat
Yua kơ bơ̆n chu iŏk tơdrong pơmat-tat thoi Yêsu Krist, na Sư pơlung bơ̆n, wă kơ bơ̆n huay kơ sơ'ngon
Nhôn đei tơdrong pơmat-tat, 'noh nhôn adrin tơgŭm iĕm wă kơ iĕm hiôk păng klaih đơ̆ng tơdrong yoch
Nhôn đei 'Bok Kei-Dei pơlung pơhiôk jơhngơ̆m đon nhôn, wă kơ nhôn pơlung pơhiôk jơhngơ̆m đon iĕm, wă kơ iĕm pran jăng hli kơ iĕm mah đei tơdrong pơmat thoi nhôn
Tơdrong lui kơjăp, nhôn băt kơ iĕm lui kơjăp tơpă
Yua kơ iĕm chu iŏk tơdrong pơmat-tat thoi nhôn, na 'Bok Kei-Dei kư̆m pơlung iĕm hiôk lei-lăi thoi nhôn mơ̆n
Iĕm krao khan tơgŭm nhôn hŏ, wă kơ 'Bok Kei-Dei mơnat kơ nhôn đơ̆ng lơ bơngai krao khan tơgŭm, wă kơ lơ bơngai bơnê kơ 'Bok Kei-Dei tơdŏng đơ̆ng bơngai tơpôl krao khan
Dôm tơdrong nhôn chih kơ iĕm, nhôn ưh kơ đei chih pơjuang ôh; nhôn chih roi tơpăt hloi
Nhôn chih thoi yơ, iĕm đŏk iĕm hlôh thoi ei
Thoi noh na ki inh băt kơ iĕm lăp đon tơpă, na inh pơkă wă năm hơpong tơ dêh iĕm, inh wă năm tơ pơlei iĕm hơdrol
Sư ăn Yang Bơhngol 'Lơ̆ng oei hơdai hăm nhôn, dang Sư chơ̆m đŏng yâu Sư tơ akâu nhôn, thoi noh na dôm tơdrong Sư pơkă, nhôn băt kơ gô đei tơpă
Kơlih kơ thoi noh na inh kuă kơ năm tơ iĕm ki, inh kuă hli kơ inh pơma pơjĭ đon iĕm, hli kơ iĕm sơ'ngon kơ inh thoi sơ̆
Bơngai mă yoch noh dang bơ̆n phak sư mah boih yua kơ bơ̆n tơlĕch sư đơ̆ng akŭm hơdai bơ̆n ki
Thoi noh dang ei bơ̆n 'nĕ pă jô̆ yo kơ sư, iĕm athei dah pơlung sư đĕch hli kơ sư sơ'ngon rai dêh
Inh bơtho iĕm thoi noh wă kơ sư 'brơ̆k mơnat băt kơ iĕm 'mêm kơ sư
Kơthơ inh chih kơ iĕm ki, athei iĕm bơtho khan kơ bơngai yoch noh, ưh kơ sĭ inh wă hil kơ sư ôh, inh chih wă pơlong lăng iĕm, wă kơ băt iĕm chu lăm dôm tơdrong
Iĕm huay kơ jô̆ yo kơ bôl pơm yoch, inh kư̆m huay kơ jô̆ yo mơ̆n; tơdrong inh huay kơ jô̆ yo kơ đe, noh yua kơ Yêsu Krist, Sư wă kơ inh jang tơgŭm iĕm tang Sư, thoi noh na inh ưh kơ đei kơ jô̆ yo kơ bu bu ôh
Na dang ei đĭ-đăng kơ bơ̆n 'nĕ pă jô̆ yo kơ bơngai mă yoch noh, hli kơ sư hiong lăm tơdrong yang Satan, yua kơ bơ̆n băt kơ yang Satan sư pơhlŭ hơgei dêh
Bơnê kơ 'Bok Kei-Dei tơgŭm nhôn bơtho tơdrong Yêsu Krist ling-lang, jei Yêsu Krist boih, jơ̆p kơ teh đak gô kơtơ̆ng tơdrong Yêsu Krist
Nhôn bơtho đe dang lĕ tơmam 'bâu phu Yêsu Krist soh pơyơ̆r kơ 'Bok Kei-Dei, wă kơ đĭ rim 'nu bơngai mă 'Bok Kei-Dei wă iŏk, hăm lu bơngai mă wă hiong răm 'bâu tôm
Nhôn pơma kơ iĕm thoi noh, nhôn pơma kiơ̆ kơ jơhngơ̆m đon nhôn lui kơjăp thoi noh tơpă, kiơ̆ kơ nhôn gơnang kơ Yêsu Krist hăm 'Bok Kei-Dei thoi noh
Na bĭ tơdrong Yang Bơhngol 'Lơ̆ng tơgŭm bơ̆n dang ei ưh kơ 'lơ̆ng rŏ tih krưp hloh kơ noh ôh hă
Tơ̆ng tơdrong pơkă noh sơ̆ 'lơ̆ng rŏ mă khan jô̆ kơ kon bơngai yoch, lei tơdrong pơgơ̆p 'nao mă jô̆ kơ kon bơngai 'lơ̆ng tơpăt dang ei 'lơ̆ng rŏ hloh loi kơ tơdrong pơkă so noh
Tơdrong pơgơ̆p so noh ưh pă rŏ hơnơ̆ng boih, yua kơ đei tơdrong pơgơ̆p 'nao 'lơ̆ng rŏ hloh loi tơpă
Yua kơ nhôn băt kơ thoi noh, na jơhngơ̆m nhôn sơĭng bơtho nuih tơpă
Tơpă, mă đơ̆ng sơ̆ khơ̆ dang ei rim kơ lu sư wă đŏk lăng dôm tơdrong Môis chih sơ̆, jơhngơ̆m đon lu sư dang lĕ kơ kơlŭk lum khăn
Mă-lei gah lu bơngai mă gơnang kơ Kră Yang Yêsu Krist, jơhngơ̆m đon lu sư ưh pă thoi kơlŭk lum khăn boih
Tơ̆ng tơdrong 'nao 'lơ̆ng nhôn bơtho ưh kơ mơ̆t tơ jơhngơ̆m đon đe, noh jơhngơ̆m đon lu bơngai mă oei kơlŭk lum khăn, lu bơngai mă wă hiong răm
Đĭ dôm tơdrong đe wă kơtĭt pơglơ̆k nhôn, mă-lei nhôn pơm huay huăi kơ glơ̆k; đĭ sơleng kơ đon boih, mă-lei nhôn khŏm adrin adrăi
Đe pơm kơnê̆ pơmat nhôn, mă-lei 'Bok Kei-Dei ưh kơ lê̆ nhôn; đe teh tơpơ̆k nhôn, nhôn kư̆m huay kơ răm
Akâu nhôn chu iŏk tơdrong pơmat-tat, dang lôch thoi Yêsu sơ̆, noh dang akâu nhôn tơbăt kơ đe Yêsu oei arih
Nhôn arih tơ ala teh âu, đe nŏng kơ wă pơlôch yua kơ nhôn jang tơdrong Yêsu, noh dang akâu nhôn tơbăt kơ đe Yêsu oei arih, mă khan nhôn kon bơngai lôch
Thoi noh boih tơdrong lôch, 'Bok Kei-Dei pơchĕp ăn kơ nhôn, tơdrong arih 'Bok Kei-Dei ăn kơ iĕm
Dôm tơdrong nhôn adrin jang wă pơyua iĕm păng wă kơ tơdrong 'Bok Kei-Dei 'mêm mơnat kơ kon bơngai rai jơ̆p teh, wă kơ kon bơngai bơnê hăm pơang anăn Sư rai lơ
Thoi noh nhôn wă jang ling-lang ưh kơ lê̆ ôh, mă khan sĕch akar nhôn rai hŏnh, mă-lei jơhngơ̆m nhôn lăm to dang lĕ kơ ming 'nao rim năr
Nhôn iŏk tơdrong pơmat-tat dang ei kư̆m bưh, sư hơiơch 'biơ̆, nhôn hăt kơ chă tơdrong arih ling-lang ning-mônh ei kăl hloh
Tơdrong noh 'Bok Kei-Dei ăn kơ bơ̆n, Sư kư̆m ăn kơ bơ̆n Yang Bơhngol 'Lơ̆ng, wă kơ bơ̆n băt bơ̆n gô đei akâu 'nao tơpă
Thoi noh na mă nhôn oei hrŭk akâu so, tam mă oei hơdai Kră Yang Yêsu Krist tơ plĕnh ti, jơhngơ̆m nhôn oei hiôk ling-lang
Nhôn kiơ̆ Sư kơplah oei tơ ala teh âu, nhôn kiơ̆ hăm tơdrong lui đĕch, wă kơ juăt hăm Sư, ưh kơ sĭ nhôn kiơ̆ yua kơ măt nhôn 'bôh Sư boih ôh
Dang ei jơhngơ̆m nhôn oei hiôk ling-lang chang dah oei hơdai Kră Yang Yêsu Krist hiôk-hian ling-lang
Thoi noh na, mă nhôn oei đei akâu so truh kơ Sư jur, dah lôch hơdrol, kư̆m bưh mơ̆n, nhôn kư̆ kơ adrin pơm trŏ đĕch wă kơ Sư lăp đon
yua kơ đĭ-đăng bơ̆n ning-mônh gô dơ̆ng 'bơ̆t anăp Yêsu Krist sek tơlang kiơ̆ kơ akâu bơ̆n pơm 'lơ̆ng dah pơm kơnê̆, Sư apah kiơ̆ thoi noh
Tơ̆ng đe khan nhôn bơngai wơnh kư̆m bưh, noh yua kơ nhôn jang tơdrong 'Bok Kei-Dei; tơ̆ng đe khan nhôn bơngai 'lơ̆ng, 'nă hal loi, yua kơ đe pơư nhôn jang tơgŭm iĕm
Sư lôch tang bơ̆n iung arih dơ̆ng, wă kơ bơ̆n arih huay kơ pơyua akâu bơ̆n kơdih, Sư wă kơ bơ̆n arih yua kơ tơdrong jang Sư
Thoi noh na bu kiơ̆ Yêsu Krist, bơngai noh bơ̆n băt kơ 'Bok Kei-Dei pơjing sư jing bơngai 'nao, dôm tơdrong so ưh pă đei boih, sư đei tơdrong 'nao ngăl, yua kơ sư jing bơngai 'nao boih
Kơlih kơ thoi noh na nhôn bơngai jang tơgŭm tơdrong 'Bok Kei-Dei, nhôn wă khan kơ iĕm thoi âu: Iĕm sơng iŏk Yêsu Krist boih, iĕm 'nĕ kơ pơ'mêm tŭk Sư kư̆ kă
Nhôn ưh kơ đei pơm kơnê̆ kơ đe minh tơdrong kiơ, wă kơ đe huay kơ pơjăm tơdrong jang nhôn
Mă đe tôn tơbeh teh tơlơ̆, mă đe phak, mă đe pơ'brơh pơmat, dah năr nhôn jang lap, dah ưh kơ sŭk tep, dah năr nhôn kơtĕch kơ tơmam sa
Đe lăng nhôn thoi bơngai đe ưh kơ ang, mă-lei kư̆m đei bơngai băt kơ nhôn mơ̆n; đe lăng nhôn thoi lĕ kơ bơngai lôch boih, mă-lei nhôn oei arih arăi; đe tôn teh nhôn dêh, mă-lei nhôn huay kơ lôch
Đe lăng nhôn đei tơdrong sơ'ngon, mă-lei nhôn hiôk chơt ling-lang; đe lăng nhôn bơngai dơnuh, mă-lei đei lơ bơngai mơdrŏng yua kơ nhôn; đe lăng nhôn hoh-hoy kơbĭ đei kiơ, mă-lei nhôn đei tôm tơdrong tơmam
Ơ bơngai Pơlei Kôrintô, nhôn pơma kơ iĕm rơhau dêh, yua kơ nhôn 'mêm kơ iĕm tơpă
Ưh kơ sĭ nhôn kuă kơ pơm buăl hăm iĕm ôh, hli kơ iĕm đĕch kuă kơ pơm buăl hăm nhôn
Inh pơma kơ iĕm dang 'bă pơma kơ kon, inh 'mêm kơ iĕm tơpă, inh kư̆m wă kơ iĕm 'mêm kơ inh
Hnam 'Bok Kei-Dei hăm rup yang nai ưh kơ gơh tơmơ̆t băl ôh
Lu bơ̆n kư̆m dang hnam oei 'Bok Kei-Dei mă arih ling-lang, yua kơ Sư khan boih thoi âu:
“Inh wă oei hơdai iĕm, nơnăm hơdai iĕm;
Inh pơm Kră Yang iĕm,
iĕm jing kon pơlei pơla Inh
Thoi noh na Inh trŏ kơ pơm 'Bă iĕm,
iĕm jing kon tơdăm kon adruh Inh
'Noh tơdrong Kră Yang tơm rơh tih hloh khan kơ bơ̆n
Ơ lu 'nhŏng oh mă inh 'mêm kơeng, yua kơ 'Bok Kei-Dei wă ăn kơ bơ̆n jing kon Sư thoi noh boih, na bơ̆n athei tŭk lê̆ đĭ dôm tơdrong kơnê̆ 'mê̆-'mach đơ̆ng akâu bơ̆n juăt kơ pơm, hăm đơ̆ng jơhngơ̆m đon bơ̆n tơchĕng kơnê̆; bơ̆n athei adrin pơm mă tơpăt lăm tôm tơdrong, yua kơ bơ̆n băt hli kơ 'Bok Kei-Dei
Mă-lei 'Bok Kei-Dei gơh hơmet ming jơhngơ̆m lu bơngai sơ'ngon jing hiôk, thoi noh na Sư jah ăn Tĭt truh tơ nhôn, chhơp boih
Kơthơ inh chih kơ iĕm hơdrol ki inh kư̆m hmach kơ chih 'biơ̆ mơ̆n, pơm kơ iĕm sơ'ngon; mă-lei inh tơchĕng dơ̆ng đơ̆ng rŏng huay kơ hmach ôh, tơdrong sơ'ngon pơm kơ iĕm minh yuh đĕch
Mă inh hiôk ưh kơ sĭ yua kơ kơthơ noh pơm kơ iĕm sơ'ngon ôh; inh hiôk yua kơ iĕm tơbral kơdih tơdrong yoch
'Bok Kei-Dei ăn kơ iĕm băt kơ sơ'ngon thoi noh, nhôn ưh kơ đei pơm kơ iĕm sơ'ngon minh tơdrong kiơ
Thoi noh na dang ei inh hiôk tơpă, kơtơ̆ng tôm tơdrong iĕm pơm 'lơ̆ng boih păng pơthim kơ nhôn 'bôh Tĭt sư hiôk wih đơ̆ng iĕm 'bôh pơm trŏ boih
Ki nhi Tĭt kư̆m pơma dơnuh gah tơdrong iĕm mơ̆n, mă inh pơma pơang iĕm inh huay kơ mơlâu ôh, inh pơma 'bơ̆t anăp sư yua kơ inh băt kơ iĕm gô pơm trŏ tơpă
Na 'blep trŏ thoi noh tơpă, noh kư̆m thoi tơdrong nhôn juăt kơ pơma kơ iĕm tơpăt ling-lang
Mă loi sư ưh kơ hiơt kơ tơdrong iĕm sơng iŏk sư păng chu yom kơ sư, noh na sư 'mêm kơ iĕm rai dêh
Inh hiôk dêh yua kơ inh băt kơ iĕm gô pơm 'lơ̆ng pơm trŏ lăm tôm tơdrong
Ơ 'nhŏng oh, inh wă roi tơbăt kơ iĕm tơdrong đe 'nhŏng oh bơngai lui bơ̆n tơ dêh Masêđôn 'lơ̆ng dêh, 'Bok Kei-Dei pơm kơ lu sư băt 'mêm băt mơnat kơ lu bôl lui
Lu sư đei tơdrong gleh pơmat-tat păng dơnuh tăm mă-lei jơhngơ̆m lu sư hiôk hơiă păng hơlăng băt kơ pơtơm băl ra jên tơgŭm lu bơngai lui dơnuh hin tơ Pơlei Jêrusalem
Lu sư nŏng kơ apinh nhôn lơ 'măng wă kơ nhôn ăn kơ lu sư wang tơgŭm jên tơmam kơ lu bơngai dơnuh hin
Nhôn ngêh kơ lu sư pơm 'blep kơ đon nhôn tơchĕng đĕch, lu sư pơm hloh kơ đon nhôn tơchĕng dơ̆ng; lu sư pơyơ̆r ăn akâu lu sư kơ Kră Yang wă tơgŭm nhôn hai, lu sư pơm thoi 'Bok Kei-Dei lăp đon dêh
Na tơdrong ra jên tơmam tơ pơlei iĕm noh, nhôn jao kơ Tĭt jang khŏm khŏm yua kơ sơ̆ sư đêl jang tơdrong noh boih
Mă-lei tơdrong noh ưh kơ sĭ inh wă pơgŏ iĕm ôh, inh wă pơlong lăng iĕm hăm băt 'mêm kơ bôl buăl thoi lu bơngai lui tơ dêh Masêđôn dah ưh
Yua kơ iĕm băt boih Kră Yang Yêsu Krist 'mêm mơnat kơ bơ̆n dang yơ; Sư mơdrŏng tih tơpă, mă-lei Sư jing dơnuh yua kơ tơgŭm bơ̆n, wă kơ bơ̆n jing mơdrŏng
Sơnăm sơ̆ iĕm kư̆m đêl pơtơm boih tơdrong wă tơgŭm lu bơngai dơnuh hin noh, iĕm kư̆m wă tơpă; na dang ei inh wă kơ iĕm pơjing dơ̆ng tơdrong noh mă tơpă bĕ
Pơm kiơ̆ kơ đêl iĕm pơkă boih, mơ̆ng kơ iĕm đei
Mă tơ̆ng iĕm 'maih ra jên hơdai bôl ră, mă iĕm ưh kơ đei, noh huay ôh, 'Bok Kei-Dei kư̆m hiôk mơ̆n
Dang ei iĕm oei đei lơ tơmam rơkah rơkai, na apinh iĕm wang tơgŭm lu sư bơngai oei jơ̆l; layơ iĕm jơ̆l, lu sư đei, lu sư tơgŭm iĕm dơ̆ng
Thoi noh na iĕm hăm lu sư jing atŏ atŏ dih băl
'Noh kư̆m thoi lăm sơ̆p hla bơar 'Bok Kei-Dei khan sơ̆:
“Bu dônh 'bĕng mana lơ kư̆m ưh kơ rơkah,
bu dônh tŏ sĕt kư̆m mah kơ sa mơ̆n
Inh bơnê kơ 'Bok Kei-Dei pơm kơ Tĭt hưch hanh kơ năm tơgŭm iĕm kư̆m thoi inh hưch hanh kơ tơgŭm iĕm ling-lang
Sư chu kơ nơ̆r inh wơh, mă sư kư̆m lăp đon wă tơgŭm iĕm, na sư wă năm tơ iĕm boih
Nhôn kư̆m wơh 'bar 'nu 'nhŏng oh bơ̆n bơngai lui kiơ̆ Tĭt, minh 'nu đĭ-đăng bơngai lui rim hnam 'Bok Kei-Dei ư-ang sư bơtho tơdrong 'Bok Kei-Dei pran dêh
Inh wă kơ lu bơngai noh tơgŭm gah tơdrong ra jên yua kơ inh hli kơ đe jô̆ kơ inh pơm ưh kơ 'lơ̆ng, pơm ưh kơ trŏ kơ tơdrong iŏk jên iĕm wă tơgŭm đe noh
Nhôn adrin pơm tơpăt 'bơ̆t anăp 'Bok Kei-Dei hăm kon bơngai
Âu roi gah Tĭt iĕm băt boih, sư 'nhŏng oh bơ̆n jang hơdai hăm inh đơ̆ng sơ̆ boih; na dang ei sư wă tơgŭm wei-lăng iĕm dơ̆ng
Gah 'bar 'nu 'nhŏng oh mă kiơ̆ sư, noh đơ̆ng lu bơngai lui rim hnam 'Bok Kei-Dei rơih bre sư jang tang lu sư, bre sư bơngai pơư pơang anăn Kră Yang Yêsu Krist
Thoi noh na iĕm athei ra mă tơpă na lu sư băt kơ iĕm 'mêm mơnat kơ bôl buăl bơngai lui tơpă; păng sư gô băt kơ nhôn ư-ang iĕm 'blep tơpă, đĭ-đăng bơngai lui jơ̆p kơ teh đak kư̆m wang băt
Gah tơdrong ra jên wă tơgŭm lu bơngai lui dơnuh, inh ưh kơ kăl kơ chih roi dơ̆ng boih
Tơdrong inh wơh lu 'nhŏng oh bơ̆n năm tơgŭm iĕm âu, inh hli kơ iĕm jor kơ ra jên tơmam yua kơ đêl inh chă roi tơbăt kơ đe boih, thoi noh na inh wơh lu sư rai pơjing tơdrong âu đei hơdrol, thoi inh roi boih kơ lu bơngai oei tơ dêh Masêđôn
Hli kơ đei lu bơngai đơ̆ng dêh Masêđôn kiơ̆ inh năm tơ iĕm, na 'bôh iĕm tơra ưh tam mă tôm, inh mơlâu, yua kơ đêl inh roi tơbăt kơ lu sư boih; mă iĕm kư̆m mơlâu kơ lu sư hloh loi kơ inh mơ̆n
Iĕm 'nĕ hiơt kơ tơdrong âu: Bơngai bu rei tŏ sĕt gô kĕch tŏ sĕt; bơngai bu rei lơ, sư gô kĕch lơ
'Bok Kei-Dei gô ăn kơ iĕm tơmam rơkah rơkai, wă kơ iĕm đei tôm tơmam ling-lang păng wă kơ iĕm chă tơgŭm đe nai dơ̆ng
Sư ăn kơ iĕm gô jing mơdrŏng đei tôm tơdrong tơmam, wă kơ iĕm gơh tơgŭm đe ling-lang, thoi noh na nhôn gô roi kơ đe tơdrong iĕm hơlăng, na đe gô bơnê kơ 'Bok Kei-Dei
Iĕm hơlăng kơ đe jên tơmam, ưh kơ sĭ yua kơ sư jơ̆l đĕch ôh, iĕm kư̆m dang tơgŭm sư bơnê kơ 'Bok Kei-Dei
Lu sư gô krao khan kơ 'Bok Kei-Dei tơgŭm iĕm păng lu sư 'mêm kơ iĕm tơpă, yua kơ lu sư 'bôh tơdrong 'lơ̆ng 'Bok Kei-Dei ăn kơ iĕm
Bơnê kơ 'Bok Kei-Dei ăn kơ bơ̆n tơdrong hiôk ưh kơ băt dang yơ wơh Kon Sư kơdih lôch tang bơ̆n
Mă khan nhôn oei tơ ala teh âu ưh kơ sĭ nhôn tơblah thoi lu bơngai tơ ala teh âu ôh
Păng lăp nhôn truh tơ iĕm kơnh, bu ưh tam chu kơ nhôn, nhôn wă bơtho khan phak tơbral đon sư; dôm lu iĕm mă chu, huay boih
Tơdrong âu iĕm athei tơchĕng mă nhên, bơngai bu khan Yêsu Krist 'mêm kơ sư, nhôn kư̆m khan Yêsu Krist 'mêm kơ nhôn mơ̆n
Iĕm athei băt Yêsu Krist 'mêm kơ bơ̆n lei-lăi đĕch
Inh kư̆m dang pơang akâu kơdih, yua kơ tơdrong âu trŏ kơ tơdrong jang inh wă bơtho tơgŭm iĕm, mă-lei inh ưh kơ đei khan wă pơrăm iĕm ôh; păng inh ưh kơ mơlâu yua kơ trŏ tơdrong jang inh thoi noh tơpă
Dôm kơthơ inh chih, ưh kơ đei chih tơhli iĕm ôh
thoi lu đe mă jô̆ kơ inh, khan kơthơ inh chih pơma kơtang dêh, mă-lei mưh inh oei hơdai lu sư tơpă, lu sư jô̆ kơ inh khan bơngai lêl, bơngai pơma ưh kơ yua
Bơngai bu đon sư tơchĕng thoi noh, bơngai noh athei pơwao kơdih mă trŏ thoi tơdrong nhôn chih, yua kơ dôm tơdrong nhôn chih pơkă tơ rim kơthơ, mưh nhôn truh tơ iĕm, nhôn gô pơm 'blep tôm tơdrong thoi nhôn chih noh
Nhôn ưh kơ đei pơang tơdrong nhôn jang hloh kơ 'Bok Kei-Dei pơkă ôh, nhôn jang 'blep thoi Sư pơkă đĕch, na tơdrong jang nhôn Sư pơjao kơ nhôn bơtho tơgŭm iĕm
Tơdrong nhôn bơtho iĕm dang ei ưh kơ sĭ nhôn pơhloh kơ 'Bok Kei-Dei chơchă kơdih ôh, tơdrong nhôn bơtho iĕm âu 'Bok Kei-Dei pơjao kơ nhôn, na nhôn năm bơtho iĕm tơdrong 'nao 'lơ̆ng Yêsu Krist đơ̆ng sơ̆ boih, ưh tam đei bu nai bơtho adrol kơ lu nhôn
Dôm lu bơngai khŭl nai lui kơjăp đơ̆ng đe bơtho, nhôn ưh kơ đei pơma khan đơ̆ng nhôn bơtho ôh
Mă iĕm âu đơ̆ng anăp nhôn bơtho tơpă, na nhôn chang iĕm jah lui kơjăp, wă kơ iĕm jah tơgŭm nhôn bơtho jơ̆p kơ tơring iĕm
Ưh kơ sĭ Kră Yang lăp đon kơ bơngai mă pơang akâu kơdih ôh, Sư lăp đon kơ bơngai bu mă Sư 'bôh pơm 'lơ̆ng pơm trŏ
Inh gar 'mêm kơ iĕm kư̆m thoi 'Bok Kei-Dei gar; inh pơjao iĕm kơ Yêsu Krist, thoi bơngai kơdranh pơjao minh 'nu adruh 'lơ̆ng tơpăt kơ pơyô sư tơdăm kư̆m 'lơ̆ng tơpăt
Inh hli kơ lu bơngai mă pơjăm inh pơhlŭ iĕm jing jrok trong ưh pă 'mêm kơ Yêsu Krist, thoi yă bơ̆n Ewơ lui kơ 'bih hơlĕnh pơdăr kơ sư sơ̆
Yua kơ inh băt kơ iĕm bơngai 'bônh kơ put đe, inh hli kơ đe bơtho iĕm tơdrong Yêsu Krist ưh pă thoi inh bơtho, mă iĕm wă lui hloi; đe bơtho iĕm tơdrong nai, ưh kơ thoi tơdrong Yang Bơhngol 'Lơ̆ng bơtho mă iĕm sơng iŏk sơ̆, mă iĕm wă mơ̆ng hloi; đe khan wă bơtho iĕm tơdrong 'nao 'lơ̆ng mă tơdrong noh ưh pă thoi iĕm lui sơ̆, mă iĕm wă chu hloi
Inh băt kơ Yêsu Krist oei lăm inh, Sư wă kơ inh pơma tơpăt, na inh wă roi tơbăt kơ đe dôm tơdrong inh kuă kơ pơgŏ sa tơmam đơ̆ng iĕm, jơ̆p kơ dêh Grĕk gô băt mơ̆n
Yua kơ kiơ inh pơma thoi noh, yua kơ inh ưh kơ 'mêm kơ iĕm hă
Tơdrong noh 'Bok Kei-Dei Sư băt kơ inh 'mêm kơ iĕm tơpă
Lu bơngai noh wă kơ nhôn iŏk sa jên iĕm thoi lu sư, wă kơ lu sư gơh pơang khan lu sư jang lei-lăi thoi nhôn, mă-lei nhôn ưh kơ đei layơ wă iŏk sa jên iĕm ôh
Lu bơngai noh iĕm 'nĕ lăng hlĭch tơdrong kiơ, lu sư trŏ kơ khŭl yang Satan 'mơ̆i
Yang Satan phŏ sư kư̆m pơm thoi linh jang 'lơ̆ng
Na mă jơ̆ng 'bang sư chă pơpơm thoi bơngai 'lơ̆ng, iĕm 'nĕ lăng hlĭch tơdrong kiơ; yua kơ dôm tơdrong lu sư pơm kơnê̆ noh, lu sư ưh kơ klaih đơ̆ng tơdrong hiong răm
Tơdrong inh wă pơma pơang akâu inh dang ei, ưh kơ sĭ pơma rok thoi Kră Yang Yêsu ôh, inh pơma thoi bơngai kơhlôh na inh pơ̆n pơma pơang akâu kơdih
Dang ei đei lơ bơngai pơma pơang akâu kơdih kiơ̆ thoi lu bơngai ưh kơ lui, na inh kư̆m wă pơma rok lu sư 'biơ̆
Lu iĕm bơngai hơgei dêh boih dah kiơ, na mă iĕm chu mơ̆ng dôm lu bơngai kơhlôh pơma kư̆ kă thoi noh
Iĕm chu kơ lu bơngai noh, iĕm jing bơngai đĭch; sư sa yua kơpah tơmam iĕm, sư pơgŏ iĕm, iĕm chu sư pơjuă kơtĭt iĕm, sư tap 'bŏ iĕm
Lu sư jô̆ kơ inh khan bơngai rơdu, trŏ boih yua kơ inh ưh kơ pơ̆n pơm thoi noh ôh
Na dang ei inh chă pơma kơ iĕm kư̆ kă thoi bơngai kơhlôh kơbăt na đe pơang akâu thoi yơ, inh kư̆m pơang thoi noh mơ̆n
Lu bơngai noh bơngai Hêbrơ hă
Inh kư̆m bơngai Hêbrơ
Lu bơngai noh bơngai Isơrael hă
Inh kư̆m bơngai Isơrael
Lu sư kon sâu Abraham hă
Inh kư̆m kon sâu 'bok noh
Lu bơngai Juđê teh pơjĭ inh păng sơnguĕt pơđăm 'măng boih, rim 'măng sư teh pêng-jĭt tơsĭn wơ̆t
Pêng 'măng đe tôn teh inh păng 'long tơnôn pah băl, minh 'măng đe klơ̆m păng tơmo, pêng 'măng hao thŏng-nan, thŏng-nan krăm, minh măng minh năr oei tơ kơpal đak dơsĭ
Inh bơngai juăt kơ brŏk năm ataih, hơmơt hli kơ glơ̆k tơ đak krong, hơmơt hli kơ lu bơngai brơ̆t răp tơtông, hli kơ tơduă lu bôl nhôn kơdih bơngai Juđê hil areh, hli kơ lu bơngai nai kư̆m hil areh, hli kơ lu bơngai oei lăm pơlei tih păng hơmơt kơ yak rok trong bri brah, hơmơt kơ glơ̆k tơ đak dơsĭ, hơmơt kơ lu bơngai ưh kơ lui hơlĕnh pơm bơngai lui
Păng đon tơchĕng rim năr hli kơ lu bơngai lui đei tơdrong gleh kư̆m pha 'mơ̆i
Hăm 'bôh bu lui rơdu mă inh ưh kơ mơnat
Hăm 'bôh bu huŏng lăm tơdrong yoch đe pơhlŭ mă inh ưh kơ sơ'ngon
'Bơ̆r inh dang pơang akâu kơdih mă inh pơang akâu inh bơngai tơrăn đe pơmat
'Bok Kei-Dei 'Bă Yŏng bơ̆n Yêsu Krist, Sư trŏ kơ bơ̆n ư-ang ling-lang ưh kơ layơ tôch, Sư băt kơ inh pơma ưh kơ hơlĕnh
Tơ Pơlei Đamas sơ̆ đei minh 'nu pơm phŏ pơtao Arêtah, sư athei đe gak 'măng tơm Đamas, tơ̆ng 'bôh inh athei rôp
Inh dang wă roi pơang kơ iĕm dơ̆ng, tơdrong ưh kơ yua ră, mă-lei inh dang wă roi pơang kơ iĕm tơdrong Kră Yang tơ'bôh kơ minh 'nu bơngai
Mă inh băt kơ 'Bok Kei-Dei atŏk sư tơ Pơlei 'Lơ̆ng tơpă, mă tơdrong atŏk akâu sư dah bơhngol sư noh inh ưh kơ băt
'Bok Kei-Dei atŏk sư wă kơ sư 'bôh tơdrong mă tam kơtơ̆ng, tơdrong kon bơngai ưh kơ pơ̆n pơma
Inh wă pơang bơngai noh mơ̆n, mă inh ưh kơ pơ̆n pơang dêh, inh wă pơang akâu inh kơtul tơrăn đĕch trŏ
Mă tơ̆ng inh pơang kơ iĕm tơdrong noh kơbĭ pơkiơ ră, yua kơ tơdrong tơpă, mă inh hli kơ đe ư-ang tơdrong bơngai noh 'bôh păng kơtơ̆ng, dang lĕ pơang akâu inh kơdih
Inh wă kơ đe 'bôh păng kơtơ̆ng dôm tơdrong bơngai noh hmă đĕch
Yua kơ 'Bok Kei-Dei kuă ăn inh pơang kơ iĕm tơdrong noh, na dang ei inh đei tơdrong nhek nhek dang jơla trŏ akar, yang Satan pơm kơ inh
Pêng 'măng boih inh apinh Kră Yang pơklaih inh đơ̆ng tơdrong âu
Mă-lei Sư khan: “Huay ôh, ih kư̆ kơ jang tơdrong Inh mă tơpă đĕch, tơdrong ih jang ưh kơ kĕ ưh kơ pran noh lê̆ kơ Inh tơgŭm ih, ih 'nĕ hiơ̆k kơ tơdrong ih pơmat-tat noh, thoi noh na đe băt kơ tơdrong mơsêh mơyang Inh tih tơpă, ih pơmat-tat dang noh mă oei jang khŏm khŏm
” Thoi noh na dang ei inh kuă boih pơang kơ iĕm tơdrong noh, pơang pơăi tơdrong inh kơtul tơrăn đĕch na Sư ăn kơ inh hiôk gơh jang tơdrong Sư khŏm khŏm
Kơplah inh oei hơdai iĕm sơ̆, inh adrin jang tơdrong 'Bok Kei-Dei tơpă, iĕm kư̆m 'bôh lơ tơdrong inh tơbăt kơ iĕm inh pơm jơ̆ng 'bang Yêsu Krist păng iĕm kư̆m 'bôh lơ tơdrong mơsêh mơyang hlĭch hlăch tơpă
Inh kư̆m hiôk mơ̆n mă inh pơhuach jên tơmam pơlap akâu kơdih yua kơ inh wă kơ iĕm lui kơjăp
Inh 'mêm kơ iĕm tơpă, bĭ iĕm ưh pă 'mêm kơ inh boih hă
Inh hli kơ mưh inh truh tơ noh, 'Bok Kei-Dei pơm kơ inh mơlâu hmoi ơh akâu kơdih yua kơ lu iĕm mơ'nah lui đunh boih mă oei pơm yoch hơnơ̆ng ưh kơ băt tơbral kơdih dôm tơdrong kơnê̆ 'mê̆-'mach, dôm tơdrong kư̆ kă iĕm pơm
Inh năm tơ iĕm 'măng mă 'bar ki, inh khan kơ lu bơngai pơm yoch hăm lu bơngai nai, mưh inh năm tơ iĕm pă 'măng 'bôh iĕm oei pơm yoch, inh ưh pă bơtho boih, inh tơlĕch lê̆ hloi; na mă inh oei krŭl đơ̆ng iĕm dang ei inh kư̆m khan kơ iĕm thoi noh mơ̆n
Thoi noh na kơnh pơgê iĕm gô băt kơ Yêsu Krist yua 'bơ̆r inh pơma kơ iĕm
Sư ưh kơ rơdu kơ iĕm ôh, Sư jang lăm lu iĕm kơtang tơpă
Iĕm athei pơlong lăng tơdrong arih iĕm, hăm thoi bơngai lui tơpă dah ưh
Iĕm hăm băt kơ Yêsu Krist oei hơdai iĕm
Hli kơ iĕm ưh kơ lui kơ Sư đĕch, na Sư ưh kơ oei hơdai iĕm
Iĕm băt kơ Yêsu Krist oei hơdai iĕm, iĕm kư̆m băt kơ Yêsu Krist oei hơdai nhôn mơ̆n mă đơ̆ng nhôn bơtho iĕm sơ̆
Tơ̆ng iĕm pơm 'lơ̆ng tơpăt boih, nhôn kư̆m ưh pă gơh bơtho iĕm thoi yơ dơ̆ng, nhôn pôm pơthim tơdrong rai 'lơ̆ng đĕch
Tơ̆ng iĕm lui kơjăp, nhôn kư̆m rơdu mơ̆n ưh kơ pơm kơtang ôh, nhôn rai 'nă hal kơ iĕm lui kơjăp
Thoi noh na dang ei nhôn krao khan apinh 'Bok Kei-Dei tơgŭm iĕm, wă kơ iĕm jing bơngai 'lơ̆ng tơpăt lăm tôm tơdrong
Apinh iĕm ngôi hơpong 'mêm dih băl mă 'lơ̆ng, yua kơ đĭ-đăng kơ bơ̆n 'nhŏng oh lui kơ Yêsu Krist
Đĭ-đăng kơ bơ̆n 'mêm mơnat dih băl kơlih kơ bơ̆n kiơ̆ tơdrong 'Bok Kei-Dei tơpă; păng bơ̆n gô kiơ̆ tơdrong Sư khŏm khŏm
'Bă tơm bơ̆n 'Bok Kei-Dei păng Kon Sư Yêsu Krist gô 'mêm mơnat kơ bơ̆n, wei-lăng bơ̆n tôm tơdrong păng ăn kơ bơ̆n hiôk-hian ling-lang yua kơ bơ̆n lui kơ Sư mă trŏ păng bơ̆n băt 'mêm kơ Sư
Inh hiôk chơt tơpă kơlih kơ inh kơtơ̆ng lu iĕm mơ'nah kiơ̆ tơdrong 'Bă tơm bơ̆n 'Bok Kei-Dei tơpă, noh thoi 'Bok Kei-Dei pơkă kơ bơ̆n sơ̆
Dah bơ̆n băt tơpă tơdrong 'mêm mơnat dih băl păng 'mêm kơ 'Bok Kei-Dei, lei bơ̆n athei răk dôm tơdrong Sư pơkă
Tơdrong pơkă noh hei iĕm kơtơ̆ng đơ̆ng tơm hmơm sơ̆ boih thoi âu: Bơ̆n athei 'mêm kơ 'Bok Kei-Dei păng bôl buăl mơ̆n
Dang ei đei lơ bơngai năm bơtho jơ̆p-jang chă hơlĕnh kơ đe, lu sư khan Yêsu Krist ưh kơ jing kon bơngai tơpă ôh sơ̆
Bơngai bu bơtho thoi noh, bơngai 'noh sư hơlĕnh đĕch păng sư ayăt kơ Yêsu Krist mơ̆n
Dah bơngai bu khan kơ sư khan: Yak mă 'lơ̆ng kơ ih, bơngai 'noh dang tơgŭm sư pơm dôm tơdrong kơnê̆
Lu 'nhŏng oh bơngai lui đơ̆ng nhôn mă 'Bok Kei-Dei rơih boih, lu sư kư̆m đei nơ̆r jet gia pơma apơi rơnguơ̆ ră kơ iĕm mơ̆n
Inh apinh 'Bok Kei-Dei wei-lăng iĕm hiôk-hian wă kơ iĕm lui rai kơjăp, yua kơ iĕm băt kơnăl kơ Sư, hăm băt kơnăl kơ Kră Yang bơ̆n Yêsu Krist
Yua kơ thoi noh na dang ei iĕm lui kơ Yêsu Krist boih, iĕm athei adrin pơm 'lơ̆ng, pơm tơpăt păng pơhrăm iŏk dôm tơdrong 'Bok Kei-Dei
Dah iĕm pơm kiơ̆ dôm tơdrong 'Bok Kei-Dei, iĕm gô đei đon 'mêm kơ bôl buăl bơngai lui, đơ̆ng noh na iĕm jing 'mêm kơ đĭ-đăng bơngai
Mă-lei bu ưh kơ pơm kiơ̆ dôm tơdrong noh, bơngai noh sư thoi bơngai măt bơbul, ưh kơ 'bôh hơdah; păng sư thoi bơngai hiơt kơ 'Bok Kei-Dei dŏng pơklaih bơ̆n đơ̆ng tơdrong yoch
Ơ 'nhŏng oh, 'Bok Kei-Dei krao bơ̆n lui kơ Sư boih, na bơ̆n athei adrin lui mă kơjăp bĕ, na Sư gô iŏk bơ̆n tơpă
Dah bơ̆n adrin lui kiơ̆ thoi noh tơpă, bơ̆n huay kơ achăng lê̆ Sư ôh
Dôm tơdrong noh iĕm kơtơ̆ng đơ̆ng đe bơtho, iĕm lui kơjăp đơ̆ng sơ̆ ră boih, mă-lei inh oei wă tơ'blŏk kơ iĕm khŏm khŏm
Inh arih tơ ala teh âu dang yơ, inh bơtho tơ'blŏk kơ iĕm dang noh
yua kơ tơdrong arih inh ưh pă đunh boih kiơ̆ thoi Yêsu Krist akhan kơ inh
Thoi noh na inh adrin chih kơ iĕm, wă kơ iĕm đei hla bơar tơdrong inh bơtho, hli thĕng kơ inh lôch, iĕm oei đei hla bơar tơdrong inh bơtho, na iĕm huay kơ hiơt
Tơdrong âu kăl tơpă: Dôm tơdrong lu 'bok noh khan lê̆ hơdrol lăm sơ̆p hla bơar 'Bok Kei-Dei, lu sư ưh kơ đei pơma kiơ̆ kơ akâu sư kơdih ôh
Mă-lei kư̆m đei lơ bơngai lui, kiơ̆ sư pơm tơdrong yoch kư̆ kă; kơlih kơ thoi noh na lu bơngai mă ưh kơ lui pơjăm tơdrong 'lơ̆ng tơpăt 'Bok Kei-Dei
Yua kơ lu sư bơngai ham dêh, na lu sư kư̆m hơlĕnh pơdăr kơ iĕm, wă kơ đei sa jên tơmam iĕm
Mă đơ̆ng sơ̆ 'Bok Kei-Dei phak lu bơngai thoi noh ngăl, na lu bơngai noh kơnh 'Bok Kei-Dei kư̆m phak mơ̆n, ưh kơ lê̆ ôh
Sơ̆ lu linh jang 'Bok Kei-Dei pơm yoch, 'Bok Kei-Dei kư̆m ưh kơ 'mêm ôh, Sư iŏk tơhuŏng hloi tơ anih măng mu, phak sư tơ noh truh tơ năr Sư wă sek tơlang ning-mônh
Pơlei noh 'Bok Kei-Dei pơklaih pôm 'bok Lot, yua kơ 'bok Lot bơngai 'lơ̆ng tơpăt; 'bok Lot 'bôh kon pơlei pơla pơm kơnê̆ kư̆ kă, sư sơ'ngon dêh
Sư oei hăm lu kon pơlei noh sơ̆, sư 'bôh dôm tơdrong kơnê̆ lu kon pơlei noh pơm păng kơtơ̆ng dôm 'bơ̆r pơma lu sư kơnê̆ ling-lang, dang lĕ pơjĭ đon sư, yua kơ sư bơngai đon tơpăt
Thoi noh bơ̆n băt nhên boih, 'Bok Kei-Dei băt, gơh pơklaih dôm lu bơngai kơkuh kơ Sư đơ̆ng tơdrong pơmat-tat; păng bơ̆n kư̆m băt Sư oei phak dôm lu bơngai pơm kơnê̆, truh tơ năr Sư wă sek tơlang ning-mônh
Măt lu sư nŏng kơ chă lăng 'maih pơm tơdrong kư̆ kă
Tơdrong lu sư pơm kư̆ kă ưh kơ yĕng kơ hrăp, nŏng kơ chă pơlung lu bơngai lui rơdu kiơ̆ lu sư pơm yoch păng pơhlŭ pơlung đe, wă kơ đe ăn kơ sư jên dah tơmam
Lu sư ling-lang pơhrăm tơdrong 'noh; lu sư jing bơngai 'Bok Kei-Dei wă phak
Lu sư nŏng kơ chă pơlung đe, 'bơ̆r lu sư pơma pơrŏ pơlung lu bơngai 'nao lui, 'nao achăng lê̆ buăl sư pơm yoch, jing kiơ̆ thoi lu bơngai pơlung noh, pơm kư̆ kă thoi đêl dơ̆ng
Bu lui kơ Kră Yang bơ̆n Yêsu Krist, 'Bok mă ăn kơ bơ̆n rơngei klaih boih đơ̆ng tơdrong đĭch ưh pă pơm thoi lu bơngai tơ ala teh, mă sư wih kiơ̆ dơ̆ng tơdrong pơm yoch, jing ưh pă kĕ lê̆, bơngai noh jing kơnê̆ hloh kơ sư tam mă lui sơ̆
Tơdrong lu sư pơm âu boih trŏ thoi tơdrong đe khan: “Kŏ hăk lê̆ boih mă luăn sa kơdih dơ̆ng; nhŭng akâu rơgoh mă năm pung trôk
Ơ lu 'nhŏng oh mă inh 'mêm kơeng, kơthơ âu, kơthơ mă 'bar inh chih hơpong kơ iĕm
Inh chih 'bar 'măng kơ âu ưh kơ đei chih tơdrong nai ôh; inh chih tă tơ'blŏk kơ iĕm tơdrong 'Bok Kei-Dei ngăl, wă pơlung iĕm wă kơ iĕm pơm đon 'lơ̆ng tơpăt
“Lu sư kơtơ̆ng Yêsu khan wă jur dơ̆ng mă-lei tơ yơ 'bôh
Lu yă 'bok bơ̆n lôch đĭ-đăng boih, mă-lei tôm tơdrong oei hơnơ̆ng lei-lăi thoi plĕnh teh 'nao pơjing sơ̆ đĕch
Sơ̆ Sư wă pơrăm teh, ăn đak lơ̆p jơ̆p-jang, teh jing răm hloi tơpă
Ơ 'nhŏng oh mă inh 'mêm kơeng, kơlih kơ thoi noh na kơplah bơ̆n oei chang gô năr noh, bơ̆n athei adrin pơm 'lơ̆ng ling-lang hŏ, wă kơ Sư 'bôh tơdrong iĕm adrin păng 'bôh tơdrong iĕm pơm 'lơ̆ng huay kơ đei tơdrong yoch, oei hiôk dih băl kư̆m dang oei hiôk hăm Sư mơ̆n
Ơ lu 'nhŏng oh, tơdrong noh inh roi kơ iĕm boih, na iĕm athei kơchăng hli kơ iĕm lui kơ 'bơ̆r đon lu bơngai kư̆ kă, jing hiong kơ tơdrong lui iĕm đơ̆ng lui kơjăp boih
Nhôn pêng 'nu, Pôl, Silas, Timôthê, chih hơpong kơ lu bơngai lui tơ Pơlei Têsalônik
'Bă tơm bơ̆n 'Bok Kei-Dei păng Kră Yang bơ̆n Yêsu Krist wei-lăng iĕm ling-lang
Nhôn krao khan apinh 'Bă bơ̆n 'Bok Kei-Dei hăm Kră Yang bơ̆n Yêsu Krist tơgŭm iĕm lăm tôm tơdrong wă kơ Sư ăn kơ iĕm hiôk-hian
Ơ 'nhŏng oh, nhôn bơnê kơ 'Bok Kei-Dei ling-lang yua kơ iĕm rai đunh rai lui rai pran kơjăp hăm rim năr iĕm rai gơh 'mêm mơnat dih băl lăm tơduă lu iĕm
Kơlih kơ thoi noh na 'Bok Kei-Dei wă kơ nhôn krao khan bơnê kơ Sư
Kơlih kơ iĕm lui kơjăp thoi noh na nhôn roi kơ lu bơngai lui kơ 'Bok Kei-Dei tơ pơlei nai tơdrong iĕm đei tơdrong gleh, hăm đe areh kơ iĕm, mă-lei iĕm oei adrin tơpă hăm lui kơ Sư kơjăp
Bơ̆n đei tơdrong gleh đe areh kơ bơ̆n kơlih kơ bơ̆n wă mơ̆t tơ dêh char Sư, mă-lei bơ̆n khŏm adrin lui 'mơ̆i; thoi noh, bơ̆n băt kơ 'Bok Kei-Dei sek tơlang tơpăt, Sư jô̆ lu bơ̆n âu boih trŏ kơ wă mơ̆t tơ lăm dêh char Sư
Păng Sư gô ăn tơdrong gleh kơ lu bơngai pơm kơnê̆ kơ bơ̆n
Ơ 'nhŏng oh, inh pơma gah tơdrong Kră Yang Yêsu Krist jur tơ ala teh ning-mônh, lu bơ̆n năm akŭm tơ Sư
Lăp Kră Yang Yêsu Krist jur đơ̆ng plĕnh ning-mônh, Sư yua tơdrong mơsêh mơyang Sư pơrăm bơngai kơnê̆ ei
Hăm 'bơ̆r Sư dơhlu hơyuh, na bơngai pơm kơnê̆ ei lôch hloi
Kơlih kơ thoi noh 'Bok Kei-Dei ăn kơ lu sư lui kơ đe hơlĕnh kơ lu sư
Thoi noh 'Bok Kei-Dei gô phak đĭ-đăng lu sư, kơlih kơ lu sư ưh kơ lui kơ tơdrong 'Bok Kei-Dei, lu sư lăp đon kơ pơm tơdrong kơnê̆ đĕch
Kơlih kơ thoi noh na iĕm athei adrin lui kơjăp khŏm khŏm 'nĕ kơ achăng dôm tơdrong 'Bok Kei-Dei mă nhôn bơtho iĕm, mă nhôn bơtho păng 'bơ̆r, mă nhôn bơtho lăm kơthơ
Nhôn krao khan apinh Sư ăn kơ jơhngơ̆m iĕm hiôk chơt ling-lang păng ăn kơ iĕm nuih pran gơh pơm tôm tơdrong 'lơ̆ng tơpăt, nơ̆r pơma kư̆m athei pơma ling-lang mă tơpăt
Ơ lu 'nhŏng oh, tơdrong âu dơ̆ng: Lu iĕm krao khan kơ 'Bok Kei-Dei tơgŭm nhôn 'biơ̆ hŏ, wă kơ lu nhôn gơh bơtho tơdrong Kră Yang Yêsu Krist jơ̆p-jang, wă kơ lơ bơngai lui hăm băt ư-ang tơdrong 'nao 'lơ̆ng Sư, kư̆m thoi iĕm ư-ang tơdrong Sư dang ei mơ̆n
Păng iĕm krao khan apinh 'Bok Kei-Dei tơgŭm nhôn wă kơ lu bơngai kơnê̆ huay kơ pơm kơnê̆ kơ lu nhôn, kơlih kơ đei lơ bơngai ưh kơ wă lui kơ Kră Yang Yêsu Krist
Nhôn krao khan kơ Sư apinh Sư ăn kơ iĕm đei đon 'mêm kơ 'Bok Kei-Dei păng apinh Sư ăn kơ iĕm adrin lui kơjăp lăm dôm tơdrong pơmat-tat kư̆m thoi Kră Yang Yêsu Krist adrin hơtai Sư oei tơ ala teh âu sơ̆ mơ̆n
Hơtai nhôn oei hăm iĕm ki, nhôn kư̆m pơkă kơ iĕm thoi âu: “Bơngai bu alah ưh kơ wă jang, iĕm 'nĕ kơ 'me sư
Kră Yang Yêsu Krist wă kơ nhôn bơtho pơkă ăn kơ lu bơngai alah kơ jang thoi âu: Sư athei jang sa 'me klak akâu kơdih 'nĕ pă nŏng kơ chă ngôi
Ơ lu 'nhŏng oh, mă iĕm jang gleh, tơdah tơdrong 'lơ̆ng trŏ, iĕm 'nĕ kơ achăng hŏ
Dah bơngai bu ưh kơ chu dôm nơ̆r nhôn chih bơtho lăm kơthơ âu, iĕm tơ'bôh akâu sư kơ lu bơngai lui păng 'nĕ pă pơm buăl hăm sư wă kơ sư mơlâu
Kră Yang Yêsu Krist boih ăn kơ bơ̆n hiôk-hian
Nhôn krao khan apinh Sư ăn kơ iĕm hiôk-hian ling-lang lăm tôm tơdrong păng nhôn apinh Sư oei hơdai rim 'nu kơ lu iĕm
Nhôn apinh Kră Yang bơ̆n Yêsu Krist wei-lăng rim 'nu kơ lu iĕm tôm tơdrong
Inh oei 'blŏk mơ̆n kơ ih hmoi kơ inh hơtai ba wă tơklah dih băl sơ̆, na dang ei inh rơnguơ̆ dêh, inh wă kơ ba tơ'bơ̆p băl dơ̆ng na jơhngơ̆m inh hiôk
'Bok Kei-Dei rơih inh pơm jơ̆ng 'bang Sư wă bơtho tơdrong 'nao 'lơ̆ng 'noh
Yua kơ inh bơtho tơdrong 'noh yơh na dang ei inh đei tơdrong pơmat-tat âu
Mă-lei inh ưh kơ mơlâu kơ đe ôh yua kơ inh băt kơdih inh lui kơ Kră Yang păng inh băt Sư tơgŭm inh jang tơdrong Sư khŏm khŏm truh năr Yêsu Krist jur tơ teh âu ning-mônh dơ̆ng
Ih băt boih bre Phigelus păng Hêrmôgen păng đĭ-đăng bơngai dêh Asi achăng lê̆ inh boih
Lăp sư truh tơ Pơlei Rôm sư chă inh tơ̆p mă 'bôh 'mơ̆i
Ih athei iŏk dôm nơ̆r ih mơ̆ng inh bơtho ih 'bơ̆t anăp đe tơpôl sơ̆, na ih bơtho dơ̆ng kơ lu bơngai mă lui kơjăp, na lu sư gô bơtho dơ̆ng kơ lu đe nai
Âu nơ̆r pơtih gia dơ̆ng, gah tơdrong pơjei băl kơdâu: Bơngai bu kơdâu ưh kơ kĕ na khô̆i jơ̆ng buăl sư dah tơlơ̆ buăl sư, bơngai 'noh đe ưh kơ apah sư tơmam ôh, kơlih kơ sư ưh kơ kiơ̆ nơ̆r đe pơkă adrol kơ lu sư wă kơdâu hei
Âu nơ̆r pơtih gia mơ̆n: Bơngai choh mir sư jang hrat tơpă, sư wei-lăng mir sư truh tơ 'ba đum, klaih kơ noh tơ'ngla sư kĕch iŏk kơdih
Ơ Timôthê, ih tơchĕng lăng bĕ dôm nơ̆r inh pơma kơ ih yua kơ 'Bok Kei-Dei gô ăn kơ ih hlôh lăm tôm tơdrong lăm đon ih
Tơdrong âu sĭt tơpă:
“Dah bơ̆n chu lôch kiơ̆ Yêsu,
lei bơ̆n gô iung arih oei hơdai hăm Sư
Dah bơ̆n đei tơdrong gleh pơmat-tat, bơ̆n oei adrin kiơ̆ Sư khŏm khŏm,
lei bơ̆n kư̆m pơgơ̆r hơdai hăm Sư ning-mônh mơ̆n
Dah bơ̆n achăng Sư dang ei,
lei pă jor Sư kư̆m achăng bơ̆n ning-mônh
Bơngai bu hŭt lê̆ dôm tơdrong kơnê̆ sư, bơngai 'noh sư kư̆m thoi lĕ pơnhan chhĕr yua 'bơ̆t sŏng sa tih mơ̆n
Yŏng sư 'Bok Kei-Dei gơh yua sư dang ei hloi jang dôm tơdrong Sư, yua kơ sư đei đon 'lơ̆ng tơpăt
Ih athei 'blŏk hơdơ̆r tơdrong âu mă tơpă: Năr jê̆ tôch ning-mônh đei lơ tơdrong pơmat-tat
Lu bơngai drŏ-kăn ei lu sư chă pơhrăm ră tơdrong 'Bok Kei-Dei, mă-lei 'nhŏ mă hlôh tơdrong kiơ
Thoi lĕ kơ bre Jannơ păng Jambrơ sơ̆, bre sư ayăt kơ Môis, kư̆m thoi lu bơngai drŏ-nglo âu ayăt tơdrong 'Bok Kei-Dei dang ei mơ̆n
Đon lu sư kơnê̆ dêh, lu sư ưh kơ lui kơ 'Bok Kei-Dei tơpă ôh
Dôm lu bơngai mă gơnang kơ Kră Yang Yêsu Krist wă pơm đon 'lơ̆ng tơpăt, lu sư gô đei tơdrong đe areh pơm kơnê̆ kơ lu sư
Đĭ-đăng dôm sơ̆p hla bơar 'Bok Kei-Dei đơ̆ng 'Bok Kei-Dei tơgŭm kon bơngai chih, na bơ̆n gơh yua sơ̆p hla bơar 'Bok Kei-Dei bơtho tơdrong Sư, khă đe 'nĕ pă pơm tơdrong yoch păng hơmet ming jơhngơ̆m đe, tơbăt kơ đe thoi yơ bơ̆n gơh pơm 'lơ̆ng tơpăt
Thoi noh lu bơngai jang tơdrong 'Bok Kei-Dei, sơ̆p hla bơar 'Bok Kei-Dei tơgŭm sư lăm tôm tơdrong, lu sư ưh kơ đei kơ'bah
Lu sư ưh pă năm mơ̆ng tơdrong 'Bok Kei-Dei boih, lu sư wă mơ̆ng tơdrong đe roi hơ'mon kư̆ kă, 'noh sư năm kuăng
Ih adrin năm tơ inh mă kuăng hŏ, yua kơ Đêmas sư 'mêm kơ akâu sư kơdih dang ei đĕch na sư achăng lê̆ inh năm tơ Pơlei Têsalônik
Krêsen năm tơ dêh char Galati boih păng Tĭt, sư năm tơ dêh char Đamatia
Dang ei đei minh 'nu Luka đĕch oei păng inh
Ih pơtơm ba Markôs mơ̆n hŏ na biĕm năm tơ inh tơ âu yua kơ sư gơh tơgŭm inh tơpă gah jang tơdrong 'Bok Kei-Dei
Tisĭk inh wơh sư năm tơ Pơlei Êphêsô boih
Mă-lei ih athei kơchăng kơ sư tơpă mơ̆n, sư areh tơpă kơ tơdrong bơ̆n bơtho
Inh jet gia yă Prisil păng Akila păng hnam dơnŏ Ônêsip
Êrat oei tơ Pơlei Kôrintô
Trôphĭm năm păng inh truh tơ Pơlei Milê đĕch yua kơ sư jĭ
Ưh pă tơdrong kiơ mă hiôk hloh dang tơdrong âu: Inh kơtơ̆ng lu bơngai lui kơ 'Bok Kei-Dei đơ̆ng inh bơtho lu sư oei lui kơjăp khŏm khŏm
Lu sư năm bơtho tơdrong Yêsu Krist lu sư ưh kơ đei sa jên đơ̆ng lu bơngai mă ưh kơ lui ôh
Kơlih kơ thoi noh na bơ̆n khŭl bơngai lui athei mơnat ăn kơ lu sư tơmam dah jên tơgŭm sư năm bơtho tơdrong 'Bok Kei-Dei
Ơ oh, ih 'nĕ kơ pơm rok lu bơngai mă pơm kơnê̆ thoi noh hŏ, ih pơm rok lu bơngai pơm 'lơ̆ng đĕch
Bơngai bu pơm 'lơ̆ng, bơngai 'noh lĕch đơ̆ng 'Bok Kei-Dei
Bơngai bu pơm kơnê̆, bơngai 'noh ưh kơ lĕch đơ̆ng 'Bok Kei-Dei ôh
Ơ Theophil, lăm hla bơar mă mônh hơdrol sơ̆, inh chih ră roi kơ ih tôm tơdrong Yêsu pơm păng 'bơ̆r Sư bơtho
Hơtai ei lu sư oei akŭm dih băl, Yêsu khă lu sư: “Iĕm 'nĕ tam jăk đơ̆ng Pơlei Jêrusalem, iĕm athei chang gô Yang Bơhngol 'Lơ̆ng mă đêl 'Bă Inh pơkă gô ăn kơ iĕm kư̆m thoi Inh roi kơ iĕm ki
Yôhan pơm kơ iĕm 'batem păng đak, mă-lei pă đunh boih 'Bă Inh gô pơm kơ iĕm 'batem phara, Sư gô ăn kơ iĕm Yang Bơhngol 'Lơ̆ng Sư
Na dôm lu sư âu oei akŭm dih băl jet Yêsu thoi âu: “Ơ Kră Yang, hăm trŏ dang ei Ih wă ăn dêh Isơrael rơngei dơ̆ng
Yêsu khan: “Năr 'noh 'Bă Inh pơkă kơdih, Sư ưh kơ ăn iĕm băt ôh
Mă-lei lăp Yang Bơhngol 'Lơ̆ng jur oei păng iĕm, iĕm gô đei jơhngơ̆m pran năm bơtho tơdrong Inh tơ Pơlei Jêrusalem, jơ̆p kơ dêh char Juđê păng dêh Samari, đơ̆ng noh jơ̆p kơ teh đak
“Ơ bơngai Galilê, iĕm lăng 'bloh chă kiơ tơ plĕnh
Ning-mônh Sư gô jur dơ̆ng kư̆m thoi Sư tŏk mơ̆n
Lăp lu sư truh tơ Pơlei Jêrusalem boih na lu sư tŏk tơ hnam anih gah kơpal
Na anăn lu sư oei tơ ei: Pêtrôs, Yôhan, Yakơ, Andrê, Philip, Thôm, 'Barthôlêmi, Mathiơ, Yakơ kon Alphê, Simôn mă kiơ̆ khŭl đe Sêlôt sơ̆, Juđa kon Yakơ bơngai nai
Kơplah noh sơ̆, minh năr ei đei dang lăp minh-hrĕng 'bar-jĭt 'nu bơngai akŭm dih băl, Pêtrôs iung 'bơ̆t tŏk-bŏk bôl sư khan hloi
Juđa sơ̆ oei păng bơ̆n, jang hơdai păng bơ̆n
Đĭ-đăng bơngai lăm Pơlei Jêrusalem kơtơ̆ng tơdrong noh na lu sư anăn mir ei Akelđama, wă khan mir pơda
“Na dang ei bơ̆n athei rơih minh 'nu dơ̆ng wă mơ̆t bơ̆jang hơdai lu jơ̆ng 'bang Yêsu bơ̆n, na sư hơdai păng bơ̆n gô roi tơbăt kơ đe Yêsu iung arih boih
Bơ̆n athei rơih chă minh 'nu bơngai đêl oei hơdai păng bơ̆n, đơ̆ng Yêsu 'nao oei păng bơ̆n na Yôhan pơm 'batem sơ̆ truh tơ 'Bok Kei-Dei atŏk Yêsu tơ plĕnh
Pêtrôs pơma đang boih na lu sư rơih iŏk 'bar 'nu bơngai, minh 'nu đei pêng tŏ anăn: Yôsep 'Barsa'ba Jutu; păng minh 'nu dơ̆ng anăn sư Mathias
Truh Năr Giĕng Pangtơkôt, lu bơngai lui kơ Yêsu akŭm minh anih
Lu sư kơtơ̆ng grơu đei re jơwa đơ̆ng plĕnh thoi lĕ kial hơbŭt tih 'bĕnh kơ hnam hloi
Lu sư 'bôh pla ŭnh jruh rim 'bơ̆t lu sư
Lăm năr 'noh tơ Pơlei Jêrusalem, đei lơ lu đe Juđê, lu sư mă 'maih kơkuh kơ 'Bok Kei-Dei; lu sư năm đơ̆ng jơ̆p-jang kơ dêh char năm tơ Pơlei Jêrusalem
Lăp lu sư kơtơ̆ng jơwa 'noh hei lu sư wang năm tơkan
Lu sư sơleng kơ đon yua kơ lu sư kơtơ̆ng lu jơ̆ng 'bang Yêsu pơma thoi nơ̆r pơma teh đak sư kơdih
Đĭ-đăng lu sư wang hlĭch hlăch păng khan: “Lu bơngai 'noh tơring Galilê ngăl
Mă-lei lơliơ bơ̆n mơ̆ng sư pơma thoi pơma nơ̆r bơ̆n kơdih
Bơ̆n phŏ phŏ đei bôl mơ'nah đơ̆ng dêh char Parthê, mơ'nah đơ̆ng dêh char Mêđơ, mơ'nah đơ̆ng dêh char Êlam, mơ'nah đơ̆ng dêh char Mesôpôtôme, mơ'nah đơ̆ng dêh char Juđê; kư̆m đei mơ'nah đơ̆ng Kapadôs, kư̆m đei mơ'nah đơ̆ng dêh char Pôntơ, kư̆m đei dơ̆ng mơ'nah đơ̆ng dêh char Asi
Sơmă đei lu mơ'nah pơjăm khan: “Lu sư suai
Lu nhôn âu ưh kơ suai ôh, yua kơ dang ei 'nao lăp tơsĭn jơ pơgê
‘'Bok Kei-Dei khan: Lăm năr hơtuch kơnh,
Inh wă ăn Yang Bơhngol Inh kơ jơ̆p-jang bơngai
Lu kon drŏ-nglo drŏ-kăn sư wă pơma nơ̆r khan lê̆ hơdrol,
lu tơdăm gô apo 'bôh lu tơdrong mă ưh tam mă truh,
lu 'bok kră gô apo mơ̆n
Măt 'năr jing măng mu,
măt khei wă jing thoi pham,
hơdrol kơ năr 'lơ̆ng, năr đe pơư pơang anăn 'Bok Kei-Dei tam mă truh
Yua kơ thoi noh jơhngơ̆m Inh hiôk chơt, Inh roi tơdrong hiôk Inh kơ đe
Akâu Inh lôch, mă-lei akâu Inh gô iung arih dơ̆ng
kơlih kơ Ih ưh kơ đei achăng tŭk Inh lăm anih bơngai lôch ôh,
Ih kư̆m ưh kơ ăn Kon 'Lơ̆ng Ih lôch ôm ôh
Ih tơiung arih Inh đơ̆ng lôch;
yua kơ Ih oei păng Inh, jơhngơ̆m Inh gô hiôk chơt tơpă
Đawit băt kơ 'Bok Krist mă 'Bok Kei-Dei ăn wă pơgơ̆r bơ̆n, Sư gô iung arih dơ̆ng na Đawit khan thoi âu: 'Bok Kei-Dei ưh kơ đei achăng tŭk Sư lăm anih bơngai lôch, akâu Sư ưh kơ jing ôm ôh
Đawit ưh kơ đei tŏk tơ plĕnh ôh, mă-lei sư khan:
‘Kră Yang 'Bok Kei-Dei khan kơ Yŏng Kơdră inh thoi âu:
Ih kư̆ oei gah 'ma kơ Inh pơgơ̆r
Inh wă kơ đĭ-đăng bơngai Isơrael băt mă nhên: Yêsu mă iĕm pơ̆ng pơlôch tơ 'long pơglang, Sư boih 'Bok Kei-Dei ăn pơm Yŏng bơ̆n păng 'Bok Krist mă pơgơ̆r bơ̆n kư̆m Sư mơ̆n
Kơtơ̆ng tơdrong 'noh boih, lu kon tơring mơn lăm jơhngơ̆m sư na jet Pêtrôs hăm lu bôl sư khan: “Ơ 'nhŏng oh, nhôn athei pơm lơliơ wă klaih đơ̆ng tơdrong yoch
'Nâu nơ̆r 'Bok Kei-Dei Sư pơkă ăn kơ iĕm, kơ lu kon sâu iĕm păng lu bơngai mă oei tơ ataih đơ̆ng bơ̆n, dôm lu bơngai 'Bok Kei-Dei Kră Yang bơ̆n krao iŏk wă lui kơ Sư
Pêtrôs bơtho lơ tơdrong dơ̆ng hăm pơlung lu sư thoi âu: “Lu iĕm athei weh đơ̆ng adrĕch adrung bơngai pơm kơnê̆ 'nâu
Đĭ-đăng bơngai tơring ei hli, yua kơ lu jơ̆ng 'bang pơm lơ tơdrong mơsêh chrơp
Lu bơngai lui pơgơ̆p băl, dôm lu mŭk tơmam sư jing hơdai
Lu sư tĕch mŭk tơmam, chŭn mir sư, asong băl jên kơ rim 'nu lu sư kiơ̆ kơ kăl yua
Lăp sư 'bôh bre Pêtrôs păng Yôhan wă mơ̆t akŭm, sư apinh jên bre sư
Bre Pêtrôs lăng sư pơnhên
Đơ̆ng noh Pêtrôs khan: “Bơngai hơwen hơwo, ih lăng nhi
Đơ̆ng noh Pêtrôs rôp ti sư gah 'ma tơiung sư
Jơ̆ng sư jing pran hloi
Đĭ-đăng bơngai lăm hnam akŭm ei 'bôh sư gơh yak păng bơnê kơ 'Bok Kei-Dei
“Ơ đe 'nhŏng oh, iĕm ưh kơ băt kơ Sư na iĕm pơlôch Sư Kon 'Bok Kei-Dei, lu 'bok tih iĕm kư̆m hơdai ưh kơ băt mơ̆n
Dang ei iĕm athei tơbral, wih tơ 'Bok Kei-Dei dơ̆ng, na 'Bok Kei-Dei gô pơklaih yoch iĕm păng ăn kơ iĕm hiôk chơt
Sư gô wơh Yêsu Krist 'Bok Dŏng Pơklaih mă Sư rơih boih jur wă pơgơ̆r bơ̆n
Bơngai bu ưh kơ chu yom Sư, iĕm athei pơlôch tŭk sư
Đĭ-đăng bơngai pơtruh nơ̆r 'Bok Kei-Dei sơ̆ jô̆ đơ̆ng 'bok Samuel kư̆m khan lê̆ hơdrol gah tơdrong Yêsu mă bơ̆n 'bôh dang ei
“Bơ̆n boih kon sâu lu bơngai khan lê̆ hơdrol noh
Sư khan kơ Abraham: ‘Yua kơ đei minh 'nu Kon Sâu ih na đĭ-đăng khŭl bơngai ala teh gô hiôk
Lu sư ơh klai kơ bre Pêtrôs păng Yôhan bơtho khan tơdrong Yêsu iung arih đơ̆ng lôch boih, khan bơngai bơ̆n lôch boih na khan gô iung arih dơ̆ng lei-lăi thoi Yêsu
Na lu sư rôp tah bre sư lăm hnam phak yua kơ kơsơ̆ boih, ưh kơ tam sek tơlang
Mă-lei đơ̆ng Pêtrôs păng Yôhan bơtho ei đei lơ 'nu bơngai lui kiơ̆ kơ Yêsu
Na jô̆ đơ̆ng Yêsu tŏk tơ plĕnh truh tơ đe rôp bre sư, gah drŏ-nglo đĕch đei pơđăm-rơbâu 'nu bơngai lui kiơ̆ kơ Yêsu boih
Truh pơgê dơning na lu 'bok pơgơ̆r đe Juđê, lu thây bơtho tơdrong juăt đe Juđê păng lu 'bok gơh sek tơlang, pêng khŭl lu 'bok âu akŭm tơ Pơlei Jêrusalem wă sek tơlang tơdrong bre Pêtrôs păng Yôhan
Pêng khŭl ei akŭm păng Ana pơm 'bok soi tơm, Kaiphe, Yôhan, Aleksandrê păng đĭ adrĕch đe 'bok soi tơm
Na Pêtrôs 'bĕnh kơ Yang Bơhngol 'Lơ̆ng khan kơ lu sư thoi âu: “Ơ đe kră sek tơlang păng kră pơgơ̆r lu bơngai Juđê
Na lu sư athei đe tơlĕch bre Pêtrôs păng Yôhan tơ 'ngoaih tŏ sĕt đĕch yua kơ lu sư wă pơđâu tơdrong noh kơdrô̆ lu sư
“Bơ̆n wă pơm liơ kơ bre sư
Đĭ-đăng bơngai lăm Pơlei Jêrusalem kơtơ̆ng boih tơdrong mơsêh mơyang noh bre sư pơklaih bơngai hơwen hơwo âu, bơ̆n ưh kơ gơh khan ưh ôh yua tơdrong noh tơpă
Mă-lei bơ̆n athei khă bre sư bơtho tơdrong Yêsu wă kơ tơdrong noh jah tôch
Nhi athei roi đĭ tơdrong nhi 'bôh Yêsu pơm păng đĭ tơdrong Sư pơma đĕch
Bơngai đêl hơwen hơwo ei sư hloh puăn-jĭt sơnăm boih
Bre Pêtrôs păng Yôhan lĕch đơ̆ng ei năm tơ lu bôl sư păng roi đĭ tơdrong lu 'bok soi tơm păng lu kră sek tơlang khă bre sư
Dang ei ơ Kră Yang 'Bok Kei-Dei, lu sư oei hil kơ nhôn khă nhôn bơtho tơdrong Yêsu; na dang ei nhôn apinh Ih tơgŭm lu nhôn đĭch đam Ih, wă kơ nhôn nuih chă bơtho nơ̆r Ih kơ kon bơngai
Lăp lu sư krao khan đang boih, hnam mă sư akŭm ei adrŏ kyĭng kiơ̆ng
Đĭ-đăng lu sư 'bĕnh kơ Yang Bơhngol 'Lơ̆ng na jing nuih tơpă bơtho nơ̆r 'Bok Kei-Dei
Lu bơngai lui kơ Yêsu ưh kơ đei bu jơ̆l kơ tơmam ưh kơ mah ôh yua kơ dôm lu bơngai đei hnam, mir 'ba, sư blơ̆ mơdro đei bơ̆n kon jên
Anania sư kơtơ̆ng Pêtrôs khan thoi noh, sư pơ̆k lôch hloi
Lu bơngai kơtơ̆ng tơdrong noh lu sư hli tơpă
Lu bơngai tơdăm oei ngôi 'bơ̆t ei lơ̆k asu ăn kơ Anania khăn na lu sư tung 'bŭ Anania
Đơ̆ng rŏng Anania lôch dang pêng jơ, akăn Anania mơ̆t tơ anih đêl klo sư lôch ei, sư ưh kơ băt kơ klo sư lôch ôh
Pêtrôs khan kơ sư: “Lơliơ ih hơdai wang pôm đon păng klo ih lĕ na biĕm wă pơlong Yang Bơhngol 'Lơ̆ng 'Bok Kei-Dei
To ih lăng deh, lu bơngai mă 'bŭ klo ih, lu sư 'nao wih đơ̆ng 'bŭ sư, dơ̆ng 'bơ̆t 'măng to, lu sư wă tung 'bŭ ih lei-lăi thoi klo ih mơ̆n
Yă Sepir pơ̆k lôch 'bơ̆t jơ̆ng Pêtrôs hloi
Lăp lu đe tơdăm truh mơ̆t tơ hnam ei, 'bôh yă Sepir lôch dơ̆ng, lu sư tung 'bŭ yă Sepir kư̆m jê̆ klo sư mơ̆n
Đĭ-đăng bơngai lui păng bơngai nai, lu sư hli tơpă yua kơ 'bôh 'bar 'nu bơngai lôch thoi noh
Lu bơngai jơ̆ng 'bang Yêsu pơm lơ tơdrong mơsêh mơyang đơ̆ng Kră Yang ăn
Lu bơngai lui pôm jơhngơ̆m akŭm tơ pra hnam 'Bok Kei-Dei tơm mă đe anăn Pra Sôlômôn
Đe nai ưh kơ pơ̆n akŭm păng sư, mă-lei đe khan kơ sư bơngai 'lơ̆ng tơpă
Lu bơngai lui kơ Kră Yang Yêsu mă drŏ-nglo mă drŏ-kăn, rai đunh rai lơ, đe mah anhăk ba lu bơngai jĭ jăn tơ trong tơ'bĭch sư tơ giơng dah tơ sơkok wă kơ yơ̆p ngôi Pêtrôs năm brih 'bơm lu bơngai jĭ jăn ei na lu sư klaih
Lu bơngai lui kơ Kră Yang Yêsu mă drŏ-nglo mă drŏ-kăn, rai đunh rai lơ, đe mah anhăk ba lu bơngai jĭ jăn tơ trong tơ'bĭch sư tơ giơng dah tơ sơkok wă kơ yơ̆p ngôi Pêtrôs năm brih 'bơm lu bơngai jĭ jăn ei na lu sư klaih
Thoi noh na 'bok soi tơm păng lu bôl sư khŭl đe Sađusê areh klai khŭl bơngai jơ̆ng 'bang Yêsu, tah lu sư tơ hnam phak
Thoi noh na 'bok soi tơm păng lu bôl sư khŭl đe Sađusê areh klai khŭl bơngai jơ̆ng 'bang Yêsu, tah lu sư tơ hnam phak
Mă-lei đei linh jang 'lơ̆ng đơ̆ng Kră Yang 'Bok Kei-Dei năm pơih ăn kơ lu sư 'măng kơmăng tơlĕch lu sư păng khan
“Năm tơ hnam akŭm 'Bok Kei-Dei tơm bĕ, bơtho kơ kon pơlei pơla gah tơdrong iĕm arih 'nao
“Nhôn 'bôh ră 'măng hnam phak khuă kơjăp păng lu bơngai gak oei 'bơ̆t 'măng ei, mă-lei lăp nhôn pơih 'măng 'biao ưh kơ 'bôh bu lăm noh
Yŏng linh wei hnam akŭm 'Bok Kei-Dei tơm păng lu 'bok soi tih kơtơ̆ng thoi noh, lu sư sơleng kơ đon tơpă păng ưh kơ băt lu jơ̆ng 'bang tơ yơ boih
Pêtrôs tơl tang lu bôl sư: “Nhôn athei chu Kră Yang 'Bok Kei-Dei đĕch, nhôn ưh kơ wă chu kon bơngai ôh
Lu kră sek tơlang kơtơ̆ng thoi noh, sư hil mơmĭl tơpă wă pơlôch lu jơ̆ng 'bang Yêsu
Klaih kơ noh sư khan thoi âu: “Ơ 'nhŏng oh bơngai Isơrael, iĕm sek tơlang lu bơngai âu iĕm kơchăng bĕ
Klaih kơ noh, lăp 'bok pơtao chih iŏk anăn bơngai sơ̆, đei Juđa bơngai đơ̆ng dêh Galilê, sư pơsô̆ pơsôr đe kiơ̆ sư, mă-lei sư kư̆m lôch lei-lăi mơ̆n păng đĭ-đăng bơngai kiơ̆ sư tơklah tơklang
Thoi noh na lu mơjĭt-'bar 'nu bơngai jơ̆ng 'bang Yêsu krao akŭm đĭ-đăng bơngai lui khan hloi: “Ơ lu 'nhŏng oh, nhôn ưh kơ wăn wă asong tơmam sa ôh, nhôn bơngai bơtho tơdrong 'Bok Kei-Dei đĕch
Na iĕm athei rơih chă lăm bôl iĕm tơpơh 'nu, lăm tơpơh 'nu 'noh chă bơngai tơpăt mă hơgei 'biơ̆ păng bơngai mă 'bĕnh kơ Yang Bơhngol 'Lơ̆ng, noh nhôn wă kơ lu sư wei-lăng đe asong tơmam
Na nhôn krao khan păng bơtho tơdrong 'Bok Kei-Dei đĕch
Lu bôl sư anhăk ba lu sư tơpơh 'nu bơngai ei tơ lu bơngai jơ̆ng 'bang Yêsu
Na lu jơ̆ng 'bang Yêsu pel hloi kơ̆l krao khan apinh 'Bok Kei-Dei tơgŭm lu sư jang tơdrong ei
'Bok Kei-Dei kư̆m tơgŭm 'bok Êtien jing pran pơm lơ tơdrong mơsêh mơyang 'bơ̆t anăp đe kon pơlei pơla
Na lu sư năm khan kơ bôl sư na athei bôl sư chă roi kơ đe thoi âu: “Nhôn kơtơ̆ng Êtien pơma kơnê̆ kơ Môis păng 'Bok Kei-Dei
Klaih kơ noh sư ăn bơngai hơlĕnh gah Êtien roi kơ lu kră sek tơlang thoi âu: “Bơngai âu ling-lang pơma kơnê̆ kơ hnam akŭm 'Bok Kei-Dei tơm âu păng pơma kơnê̆ kơ tơdrong juăt bơ̆n
Nhôn kơtơ̆ng sư khan Yêsu gô pơrăm hnam akŭm 'Bok Kei-Dei tơm âu păng tơplih tơdrong juăt mă đêl Môis ată kơ bơ̆n sơ̆
Đĭ-đăng bơngai oei tơ hnam sek tơlang 'bloh pơchơ̆k kơ Êtien, 'bôh muh măt sư nhen lĕ muh măt linh jang 'lơ̆ng 'Bok Kei-Dei mơ̆n
'Bok soi tơm jet Êtien: “Hăm trŏ kơ ih pơm thoi noh tơpă dah ưh
'Bok Êtien khan thoi âu: “Ơ đe 'nhŏng oh lu 'bok kră pơgơ̆r dêh bơ̆n, apinh iĕm mơ̆ng inh pơma 'biơ̆ bĕ
Tơ'ngla mơsêh mơyang 'Bok Kei-Dei năm tơ Abraham mă 'bok kră bơ̆n sơ̆ lăp Abraham oei tơ dêh Mesôpôtôme, hơdrol kơ sư wă năm oei tơ Pơlei Haran
'Bok Kei-Dei khan kơ sư thoi âu: ‘Ih jăk achăng kơtum kơtŏng 'nhŏng oh ih đơ̆ng dêh char ih âu, năm hloi oei tơ dêh nai mă Inh gô tơ'bôh kơ ih
Thoi noh na Abraham jăk đơ̆ng dêh Mesôpôtôme năm oei tơ Pơlei Haran
Đơ̆ng rŏng kơ 'bă Abraham lôch, 'Bok Kei-Dei athei Abraham năm oei tơ dêh bơ̆n oei dang ei
“Na lu 'bok kơdră bơ̆n ei sơ̆ gar oh sư, na tĕch oh sư Yôsep pơm đĭch đe tơ dêh Êyiptơ
Mă-lei 'Bok Kei-Dei wei-lăng Yôsep mơ̆n
Păng tơdrong anat anot sư 'Bok Kei-Dei kư̆m dŏng mơnat kơ sư mơ̆n
'Bok Kei-Dei ăn kơ sư đei 'bơ̆r đon hơgei na 'bok pơtao Pharôn đe Êyiptơ lăp đon kơ Yôsep, na 'bok pơtao ăn kơ sư pơm kră pơgơ̆r dêh đe Êyiptơ păng pơgơ̆r hnam pơtao mơ̆n
Na Jakôp kơtơ̆ng dêh đe Êyiptơ đei tơmam sa 'ba lơ, na sư wơh lu kon sư năm tơ ei
Na Yôsep krao 'bă sư Jakôp păng đĭ-đăng 'nhŏng oh sư tơpơh-jĭt pơđăm 'nu năm oei păng sư
Na Jakôp năm oei tơ dêh char Êyiptơ
Sư lôch tơ ei hloi păng đĭ-đăng kon sư lu kơdră bơ̆n kư̆m lôch tơ ei mơ̆n
truh minh 'nu pơtao tŏk pơgơ̆r tơ dêh Êyiptơ ưh kơ băt kơ Yôsep sơ̆ ôh
'Bok pơtao ei pơm kơnê̆ kơ lu 'bok kơdră bơ̆n sơ̆ păng sư pơgŏ lu sư athei hŭt pơơ̆t đĭ kon nge lu sư wă kơ lu kon nge jah lôch
“Truh tơ Môis puăn-jĭt sơnăm boih, sư tơchĕng wă năm hơpong tơ buôl sư đe Isơrael
Môis 'bôh bơngai đơ̆ng dêh Êyiptơ pơm kơnê̆ kơ bôl Môis na sư năm tơdŏng bôl sư pơlôch hloi bơngai Êyiptơ ei
Na Môis ngêh kơ đĭ-đăng lu bôl sư băt kơ 'Bok Kei-Dei wă ăn Môis tơiung pơklaih rơngei lu sư đơ̆ng dêh đe Êyiptơ ning-mônh mă-lei lu bôl sư ưh kơ băt
Mă-lei bơngai mă đei tơdrong yoch ei tơweh Môis păng khan: ‘Bu athei ih tŏk pơgơ̆r nhôn păng tơdrong sek tơlang kơ nhôn tơ âu
Ih năm găn nhi âu inh băt ih wă pơlôch inh thoi ih pơlôch bơngai Êyiptơ năr brei
Môis sư kơtơ̆ng bơngai mă tơhil băl ei khan kơ sư thoi noh, jơhngơ̆m sư hli tơpă, na sư kơdâu jăk tơ dêh Miđian, oei hloi tơ ei
Kơplah sư oei tơ ei, Môis sư iŏk akăn na akăn sư tơpŭ 'bar 'nu hơ'lơ̆p drŏ-nglo
Kră Yang 'Bok Kei-Dei akhan kơ sư thoi âu: ‘Ih plôh chơkhŏ ih bĕ, yua kơ ih oei jê̆ 'bơ̆t anăp Inh
Inh 'bôh boih tơdrong đe Êyiptơ pơđep lu iĕm mă kon Inh
Inh kơtơ̆ng iĕm nhơ̆m hmoi na dang ei Inh jur wă dŏng mơnat kơ lu iĕm
Iung bĕ, Inh wơh ih năm tơ dêh Êyiptơ
Hơdrol kơ Môis wă jăk sơ̆ đe Isơrael ưh kơ wă kơ Môis na khan thoi âu: ‘Bu athei ih tŏk pơgơ̆r nhôn păng tơdrong sek tơlang kơ nhôn
’ Mă-lei lăp 'Bok Kei-Dei wơh linh jang 'lơ̆ng pơma păng pơm kơ 'long ŭnh sa ei, na 'Bok Kei-Dei ăn kơ Môis pơgơ̆r păng tơdŏng đe Isơrael đơ̆ng dêh Êyiptơ
Môis kư̆m khan kơ đe Isơrael thoi âu: ‘'Bok Kei-Dei gô ăn kơ iĕm minh 'nu bơngai đơ̆ng khŭl bơ̆n wă pơtruh nơ̆r Sư kư̆m thoi inh mơ̆n
“Thoi noh na 'Bok Kei-Dei ưh pă wă kơ lu sư dơ̆ng ôh
'Bok Kei-Dei ăn kơ lu sư kơkuh kơ măt 'năr, măt khei păng lu sơnglŏng tơ plĕnh ti đĕch
'Noh thoi lu 'bok pơtruh nơ̆r 'Bok Kei-Dei khan:
‘Ơ lu đe Isơrael, iĕm ưh kơ sơmah kơ Inh Kră Yang iĕm 'Bok Kei-Dei
kơplah iĕm oei puăn-jĭt sơnăm tơ char glă sơ̆
Iĕm tung ba hnam yang Malŏk noh,
păng rup sơnglŏng yang Rapan;
dôm lu rup âu iĕm pơm kơdih wă kơkuh kơ sư đĕch,
na Inh gô pơpuh lê̆ iĕm jăk oei tơ pah to Pơlei Babilôn
Lu kon sư dơ̆ng, lăp 'bok Jôsuê pơgơ̆r, lu sư tung ba hnam ei tơ dêh Kanaan mă bơ̆n oei dang ei, na 'Bok Kei-Dei pơpuh lê̆ lu bơngai mă oei tơ dêh Kanaan sơ̆ ăn kơ lu 'bok kơdră bơ̆n oei tơ dêh Kanaan
Hnam ei oei truh tơ Đawit pơm pơtao
'Bok Kei-Dei lăp đon kơ Đawit, na Đawit apinh 'Bok Kei-Dei wă pơm hnam akŭm tih wă kơ 'Bok Kei-Dei oei
'Bok Kei-Dei boih mă Jakôp lui kơkuh kơ Sư sơ̆
Inh boih Kră Yang iĕm mă pơjing đĭ-đăng kơ plĕnh teh
Lu iĕm kơtơ̆ng boih nơ̆r 'Bok Kei-Dei ată đơ̆ng linh jang 'lơ̆ng Sư, mă-lei iĕm ưh kơ răk nơ̆r Sư ôh
Êtien pơma kơ lu 'bok sek tơlang ei 'lơ̆ng ră mơ̆n, mă lu 'bok sek tơlang ei tơkăp sơnĕnh hil mơmĭl areh kơ Êtien
Na Êtien khan kơ lu 'bok sek tơlang ei khan: “Iĕm lăng, plĕnh tơpơih ti, inh 'bôh Kon Bơngai oei gah 'ma kơ 'Bă Sư 'Bok Kei-Dei
Na lu đe ei kơtơ̆ng Êtien pơma thoi noh, lu sư pơma 'bơ̆r re chĭt đon hloi
păng tơluh rôp anhăk Êtien tơ jih pơlei wă klơ̆m sư păng tơmo
Na lu bơngai hơlĕnh kơ sư hei plôh ao lu sư kơdih, 'măn 'bơ̆t jơ̆ng Sôl, sư bơngai oei tơdăm
Đơ̆ng rŏng kơ đe pơlôch Êtien ei, lu bơngai ưh kơ lui pơm lơ tơdrong kơnê̆ kơ lu bơngai lui kiơ̆ kơ Yêsu tơ Pơlei Jêrusalem
Na đĭ-đăng lu bơngai lui ei jăk tơklah tơklang jơ̆p-jang kơ dêh Juđê păng dêh Samari
Pôm lu jơ̆ng 'bang Yêsu đĕch ưh kơ jăk
Na lu bơngai jăk đơ̆ng Pơlei Jêrusalem ei, lu sư năm bơtho nơ̆r 'Bok Kei-Dei jơ̆p jơ̆p
Na pơlei ei chơt hiôk tơpă
Sư pơm tơdrong hlĭch âu đunh boih na lu sư mơ̆ng Simôn tơpă
Mă-lei lăp lu sư lui kơ nơ̆r Philip bơtho gah Tơdrong 'Nao 'Lơ̆ng Yêsu Krist păng tơdrong 'Bok Kei-Dei wă pơgơ̆r bơ̆n, na Philip pơm 'batem kơ lu sư bơngai drŏ-nglo, drŏ-kăn hloi
Na Pêtrôs păng Yôhan pel kơ̆l lu bơngai lui na Yang Bơhngol 'Lơ̆ng jur oei păng lu sư hloi
Simôn 'bôh bre sư pel kơ̆l lu sư, Yang Bơhngol 'Lơ̆ng jur oei păng lu sư hloi na Simôn khan wă ăn jên kơ bre sư
Sư khan thoi âu: “Apinh biĕm ăn kơ inh gơh pel kơ̆l đe na Yang Bơhngol 'Lơ̆ng oei păng đe hloi, na inh ăn kơ biĕm jên
'Bok Kei-Dei ưh kơ ăn kơ ih tơdrong âu ôh yua kơ Sư 'bôh jơhngơ̆m ih ưh kơ 'lơ̆ng păng Sư
Đon ih kơnê̆ tơpă, ih oei hiong lăm tơdrong măng mu
Na Simôn khan kơ bre sư thoi âu: “Apinh biĕm krao khan kơ 'Bok Kei-Dei tơgŭm inh; apinh Sư mơnat kơ inh 'nĕ ăn kơ inh hiong lăm dơnâu ŭnh thoi ih khan hei
Na gah Philip dơ̆ng, linh jang 'lơ̆ng 'Bok Kei-Dei khan kơ sư thoi âu: “Ih năm tơ gah gơal Pơlei Jêrusalem hŏ, gah trong char glă chơngue mă jur đơ̆ng Pơlei Jêrusalem truh tơ Pơlei Gasa
Na Yang Bơhngol 'Lơ̆ng khan kơ Philip: “Năm bĕ ih, yak hơdai păng bơngai hao gre aseh noh
Philip khan: “Dah ih lui hăm đĭ jơhngơ̆m klơm klak ih, gơh mơ̆n pơm
” Na bơngai pơm tih ei khan: “Inh lui kơ Yêsu Krist Kon 'Bok Kei-Dei
'Bok tih ei khan kơ bơngai wơ̆r gre sư athei dơ̆ng, na gre aseh ei dơ̆ng
Bre sư jur tơ đak, Philip pơm hloi kơ sư 'batem
Kơplah Sôl oei yak rok trong wă jê̆ truh tơ Pơlei Đamas, sư 'bôh hloi ŭnh đơ̆ng plĕnh pơchrang tăp dăr kơ sư
Sôl khan: “Ơ 'Bok, anăn Ih bu
” Kră Yang Yêsu khan: “Inh Yêsu mă ih areh kơ Inh
Lu bơngai năm hơdai hăm Sôl ei sơleng kơ đon ưh kơ đei pơma; dang lĕ kơtơ̆ng 'bơ̆r mă-lei ưh kơ 'bôh bu
Sôl sư apo 'bôh ih mơ̆t tơ sư pel kơ̆l sư wă kơ gơh 'bôh thoi đêl
Anania tơl: “Ơ Kră Yang Yêsu, inh kơtơ̆ng lơ 'măng boih Sôl âu dah kiơ pơm kơnê̆ kơ lu bơngai lui kơ Ih tơ Pơlei Jêrusalem
Lu 'bok soi tih kư̆m ăn kơ sư gơh rôp lu bơngai lui kơ Ih oei tơ âu
Kră Yang Yêsu khan kơ Anania: “Ih jah năm tơ sư, yua kơ Inh rơih sư wă kơ bơtho tơdrong Inh jơ̆p kơ teh đak, bơtho lu 'bok pơtao păng lu bơngai Isơrael
Inh wă tơbăt kơ sư, sư gô đei tơdrong pơmat dang yơ yua kơ sư gô bơtho tơdrong Inh
Thoi noh na Sôl gơh 'bôh hơdah hloi, yua kơchai măt sư huŏng
Klaih kơ noh đe pơm hloi kơ sư 'batem
Đunh đơ̆ng noh lu bơngai Juđê pơđâu wă pơlôch Sôl
Lu sư gak lăng 'măng tơm pơlei prăt măng prăt năr wă rôp pơlôch Sôl
Mă-lei Sôl kơtơ̆ng thoi noh
Na lu bơngai kiơ̆ gah Sôl tơ kơmăng tah Sôl lăm bai, chô̆ bai păng tơlei tơjur hloi sư đơ̆ng dur pơlei tơ teh
Pêtrôs năm akŭm jơ̆p pơlei, sư kư̆m năm hơpong tơ lu bơngai lui tơ Pơlei Liđa
Đĭ-đăng bơngai pơlei đe Liđa păng pơlei đe Sarôn 'bôh sư klaih boih, na 'bar tŏ pơlei ei, lu sư lui hloi kơ Kră Yang Yêsu
Hơtai Pêtrôs oei tơ Pơlei Liđa, yă Đêka đei tơdrong jĭ sư lôch hloi
Đei bôl sư ôp arao 'nhao akâu atâu ei păng tơ'bĭch sư lăm hnam gah kơpal
Na dang ei ih athei bơngai jang kơ ih năm tơ Pơlei Japa krao minh 'nu bơngai anăn sư Pêtrôs
Kôrnei roi kơ lu sư đĭ tơdrong sư 'bôh linh jang 'lơ̆ng hei, athei hloi lu sư năm tơ Pơlei Japa chă Pêtrôs
Sư pơngot wă sa
Kơplah đe oei hơmet tơmam sa kơ sư, sư 'bôh plĕnh tơpơih păng 'bôh anŭng che đơ̆ng plĕnh jruh 'bơ̆t anăp sư
Lăm ei Pêtrôs 'bôh tôm kơ kon sem dơrong păng sem bri, đei bơ̆n 'bih kơep lep-ler bơ̆n sem păr
Klaih kơ noh sư kơtơ̆ng nơ̆r pơma đơ̆ng plĕnh thoi âu: “Ơ Pêtrôs, iung bĕ pơlôch 'buh sa lu kon sem âu
Sư jet bơngai hnam ei: “Pêtrôs hăm oei tơ âu
Pêtrôs sư oei tơchĕng tơdrong sư 'bôh hei, na Yang Bơhngol 'Lơ̆ng khan kơ sư: “Pêng 'nu bơngai truh tơ âu, sư chă ih
Na Pêtrôs jur tơ lu sư khan hloi: “Inh boih bơngai iĕm chă, iĕm wă tơdrong kiơ
Mă-lei Pêtrôs rôp ti sư tơiung păng khan: “Iung bĕ
Inh kư̆m kon bơngai lei-lăi thoi ih mơ̆n
Pêtrôs khan kơ lu sư: “Iĕm kư̆m băt boih tơdrong juăt nhôn bơngai Juđê ưh kơ ăn nhôn mơ̆t tơ hnam đe tơmoi phara khŭl păng ngôi hơdai păng đe
Mă-lei 'Bok Kei-Dei tơbăt kơ inh nhên boih, inh ưh kơ gơh jô̆ kơ bơngai phara khŭl kơnê̆ ôh
Thoi noh na lăp iĕm krao inh, inh năm hloi
Apinh iĕm roi kơ inh iĕm đei tơdrong kiơ na iĕm krao inh âu
Na 'bok Kôrnei khan kơ Pêtrôs: “Puăn năr kơ âu boih, dang jơ âu mơ̆n, pêng jơ kơsơ̆, inh oei lăm hnam inh âu, krao khan kơ Kră Yang 'Bok Kei-Dei
Na inh 'bôh hloi minh 'nu bơngai hrŭk ao kok hơdah, sư dơ̆ng 'bơ̆t anăp inh
Bơngai ei khan kơ inh: ‘Ơ Kôrnei, 'Bok Kei-Dei kơtơ̆ng ih krao khan păng Sư băt kơ ih hơlăng kơ đe tơmam na 'Bok Kei-Dei wă tơgŭm ih
Na Pêtrôs pơma thoi âu: “Dang ei inh băt tơpă boih 'Bok Kei-Dei jô̆ đĭ-đăng bơngai lei-lăi đĕch
Lăm rim khŭl bơngai, bơngai bu lui kơkuh kơ 'Bok Kei-Dei păng pơm trŏ thoi Sư wă, 'Bok Kei-Dei kư̆m lăp đon kơ lu sư lei-lăi ngăl
Iĕm băt boih tơdrong noh: Đơ̆ng rŏng kơ Yôhan bơtho tơdrong 'batem kơ đe, Yêsu năm jơ̆p kơ dêh đe Juđê, blŭng-a đơ̆ng dêh Galilê, bơtho tơdrong 'Bok Kei-Dei
Nhôn kư̆m 'bôh mơ̆n đĭ tơdrong Sư pơm tơ dêh đe Juđê păng tơ Pơlei Jêrusalem
Đe pơ̆ng pơlôch Sư tơ 'long pơglang
Mă-lei pêng năr đơ̆ng rŏng, 'Bok Kei-Dei tơiung arih Sư đơ̆ng lôch păng tơ'bôh akâu Sư kơ đe
Yêsu athei nhôn bơtho Tơdrong 'Nao 'Lơ̆ng kơ lu kon pơlei pơla, tơbăt ăn kơ đe tơdrong 'Bok Kei-Dei ăn kơ Yêsu sek tơlang dôm lu bơngai arih, bơngai lôch
Kơplah Pêtrôs oei pơma na Yang Bơhngol 'Lơ̆ng jur oei tơ rim 'nu lu bơngai mă mơ̆ng nơ̆r Sư bơtho
Lu jơ̆ng 'bang Yêsu păng lu bơngai lui tơ dêh Juđê kơtơ̆ng ang kon tơmoi mă ưh kơ khŭl sư lui kơ tơdrong 'Bok Kei-Dei boih
Đơ̆ng rŏng kơ noh inh kơtơ̆ng nơ̆r pơma đơ̆ng plĕnh kơ inh thoi âu: ‘Ơ Pêtrôs, iung bĕ, pơlôch 'buh sa lu kon sem âu
Sư gô bơtho ih, na 'Bok Kei-Dei gô pơklaih ih păng đĭ-đăng hnam dơnŏ ih
Lăp inh oei bơtho đĕch, Yang Bơhngol 'Lơ̆ng jur oei păng lu sư kư̆m thoi sư jur oei păng bơ̆n blŭng-a sơ̆ mơ̆n
Na inh 'blŏk kơ nơ̆r Kră Yang Yêsu khan sơ̆: ‘Yôhan pơm kơ iĕm 'batem păng đak, mă-lei 'Bok Kei-Dei gô pơm kơ iĕm 'batem phara, Sư gô ăn kơ iĕm Yang Bơhngol 'Lơ̆ng Sư
Lăm lu bơngai lui ei đei bơngai đơ̆ng dêh Chiprơ păng bơngai Pơlei Siren lu sư khŭl Juđê, mă-lei lu sư năm bơtho tơdrong Kră Yang Yêsu kơ lu kon tơmoi ưh kơ khŭl sư tơ Pơlei Antiôs
Kră Yang Yêsu Krist tơgŭm lu sư bơtho đe na đei lơ bơngai lui kiơ̆ kơ Kră Yang Yêsu
Lu 'nhŏng oh bơngai lui tơ Pơlei Jêrusalem kơtơ̆ng ang tơdrong 'noh, na lu sư wơh minh 'nu 'Barna'ba năm tơ Pơlei Antiôs
'Barna'ba sư bơngai 'lơ̆ng, sư lui kơjăp păng sư 'bĕnh kơ Yang Bơhngol 'Lơ̆ng na Yang Bơhngol 'Lơ̆ng tơgŭm sư ling-lang
Na hơtai ei đei lơ bơngai lui kơ Kră Yang Yêsu
Đơ̆ng rŏng kơ noh dơ̆ng, 'Barna'ba năm tơ Pơlei Tarsơ sư chă Sôl
Hơtai ei pơtao Hêrôt rôp lu bơngai lui kơ Yêsu mơ'nah wă kơ pơrăm lu sư
Na sư koh pơlôch Yakơ 'nhŏng kơ Yôhan
Hêrôt 'bôh đe 'bok tih Juđê lăp đon tơpă, na lăp đe Juđê pơm giĕng sa 'Bĕng Mi Ưh Kơ Đei 'Buih Pông, Hêrôt rôp Pêtrôs
Hơtai Pêtrôs oei lăm hnam phak, na lu bơngai lui kơ Yêsu krao khan ling-lang kơ 'Bok Kei-Dei hăm đĭ jơhngơ̆m apinh Sư tơgŭm Pêtrôs wă kơ gơh lĕch
Na lu kon pơlei pơla ôr pơret drơ̆ng tơwih sư: “Nơ̆r âu yang pơma, ưh kơ sĭ bơngai pơma ôh
Mă-lei kơplah ei đe bơtho nơ̆r 'Bok Kei-Dei, rai đunh rai jơ̆p păng đei lơ bơngai lui kơ Kră Yang Yêsu
Mă-lei bơngai pơjâu ei, Êlimas, Êlimas anăn sư lăm nơ̆r Grĕk, sư tang găn bre Sôl păng 'Barna'ba wă kơ 'bok kuan tih ưh kơ lui kơ Kră Yang
Đơ̆ng Pơlei Papôih Pôl păng lu buăl sư tŏk thŏng-nan năm tơ Pơlei Perga lăm dêh Pamphili
Mă-lei Markôs achăng lê̆ bre buăl sư brŏk tơ Pơlei Jêrusalem dơ̆ng
Đơ̆ng Pơlei Perga bre sư năm tơ Pơlei Antiôs lăm dêh char Pisidi
Năr pơdơh bre sư năm mơ̆t tơ hnam akŭm đe Juđê na lu sư akŭm lăm ei
Đang kơ đe đŏk hla bơar tơdrong juăt 'Bok Kei-Dei pơkă păng tơdrong bơngai pơtruh nơ̆r 'Bok Kei-Dei boih, na lu kră wei-lăng lăm hnam akŭm lu đe Juđê khan kơ bre sư: “Ơ bre 'nhŏng oh, tơdah biĕm đei tơdrong wă bơtho kơ kon pơlei pơla, bơtho bĕ
Đơ̆ng noh na Pôl iung yơ̆r ti păng khan: “Ơ lu bơngai Isơrael păng lu bơngai tơmoi năm kơkuh kơ 'Bok Kei-Dei, apinh iĕm mơ̆ng inh bĕ
'Bok Kei-Dei ăn Yêsu Kon Sâu Đawit wă dŏng pơklaih lu bơngai Isơrael, kiơ̆ kơ Sư pơkă sơ̆
Hơdrol kơ Yêsu wă truh Yôhan bơtho kơ đĭ-đăng bơngai Isơrael athei sư tơbral kơdih tơdrong yoch na pơm 'batem hloi
“Ơ lu 'nhŏng oh adrĕch adrung kon sâu Abraham păng lu bơngai tơmoi năm kơkuh kơ 'Bok Kei-Dei, Kră Yang 'Bok Kei-Dei ăn kơ bơ̆n dang ei tơdrong dŏng pơklaih
Lu sư pơm kơ Yêsu dôm tơdrong pơkă lê̆ hơdrol lăm sơ̆p hla bơar 'Bok Kei-Dei đang boih na đe tơjur akâu Sư đơ̆ng 'long pơglang na 'măn akâu Sư tơ bơsat
Mă-lei 'Bok Kei-Dei tơiung arih Sư đơ̆ng lôch
Kư̆m đei chih tơ âu tơ nai dơ̆ng:
‘Ih ưh kơ ăn akâu Inh mă Kon 'lơ̆ng Ih jing ôm ôh
Mă-lei akâu Yêsu ưh kơ jing ôm ôh yua kơ 'Bok Kei-Dei tơiung arih Sư đơ̆ng lôch
Ơ lu 'nhŏng oh, inh wă kơ iĕm băt tơpă tơdrong âu: Yua kơ Yêsu na iĕm gơh klaih đơ̆ng tơdrong yoch
Lăp bre Pôl păng 'Barna'ba lĕch đơ̆ng hnam akŭm đe Juđê ei, đe apinh bre sư năm năr pơdơh đơ̆ng rŏng dơ̆ng wă bơtho tơdrong noh dơ̆ng mơ̆n
Năr pơdơh đơ̆ng rŏng đĭ-đăng pơlei năm akŭm tơ hnam akŭm đe Juđê dơ̆ng wă mơ̆ng bre Pôl păng 'Barna'ba bơtho tơdrong 'Bok Kei-Dei
Lu sư bơtho tơdrong Kră Yang jơ̆p kơ tơring Antiôs ei
Lăm kon pơlei pơla lu mơ'nah oei kiơ̆ gah đe Juđê, mơ'nah oei kiơ̆ gah jơ̆ng 'bang Yêsu Krist
Tơ Pơlei Litrơ đei minh 'nu bơngai jơ̆ng jo, đơ̆ng đe tơpŭ kơ sư sơ̆ ưh kơ gơh yak
Na Pôl pơma re khan kơ sư: “Ih iung bĕ, dơ̆ng mă tơpăt
” Na bơngai jo ei iung yak hloi
Lu kon pơlei pơla 'bôh Pôl pơm thoi noh na lu sư pơma 'bơ̆r re lăm nơ̆r Likanê sư thoi âu: “Âu nhen yang jur jing bơngai
Đơ̆ng sơ̆ 'Bok Kei-Dei ăn kơ đĭ-đăng khŭl bơngai pơm kiơ̆ kơ lu sư wă
Bre sư bơtho Tơdrong 'Nao 'Lơ̆ng tơ Pơlei Dibơ ei, đei lơ bơngai lui kơ Kră Yang Yêsu
Đơ̆ng noh na bre sư brŏk tơ Pơlei Litrơ, Pơlei Ikôni păng Pơlei Antiôs
Đơ̆ng noh bre sư năm yak brih apŭng Pisidi truh tơ apŭng Pamphili
Đei bơngai đơ̆ng dêh char Juđê năm tơ Pơlei Antiôs bơtho lu bơngai lui khan: “Bơngai bu ưh kơ chu kăt tơdra akar sư kơdih kiơ̆ tơdrong juăt Môis pơkă sơ̆, lei ưh kơ gơh klaih đơ̆ng tơdrong yoch
Kơlih kơ lu sư bơtho thoi noh, na bre Pôl păng 'Barna'ba pơjah pơjăng tơpă păng lu sư
Na lu bơngai lui wă kơ bre Pôl păng 'Barna'ba păng 'bar pêng 'nu dơ̆ng đơ̆ng Pơlei Antiôs năm tơ Pơlei Jêrusalem wă tơ'bơ̆p lu jơ̆ng 'bang Yêsu păng lu kră wei-lăng bơngai lui, pơđâu păng sư gah tơdrong kăt akar noh
Mă-lei kư̆m đei bơngai lui kơ Yêsu đơ̆ng khŭl đe Pharisi iung pơma thoi âu: “Lu bơngai tơmoi lui kơ Yêsu ei, lu sư athei chu kăt tơdra akar kơdih păng kiơ̆ dôm lu tơdrong juăt Môis pơkă
Lu jơ̆ng 'bang Yêsu păng lu kră wei-lăng bơngai lui akŭm wă pơđâu gah tơdrong noh
Lu sư pơđâu kư̆m đunh 'biơ̆ mơ̆n
Klaih kơ noh Pêtrôs iung pơma thoi âu: “Ơ lu 'nhŏng oh, iĕm kư̆m băt tơdrong 'Bok Kei-Dei rơih inh đơ̆ng lu iĕm sơ̆, wă kơ inh năm bơtho lu bơngai tơmoi mă ưh kơ khŭl bơ̆n wă kơ sư gơh kơtơ̆ng Tơdrong 'Nao 'Lơ̆ng na lui kơ Kră Yang Yêsu
Bơ̆n băt bơ̆n klaih đơ̆ng tơdrong yoch yua kơ Kră Yang Yêsu 'mêm mơnat đĕch păng lu bơngai tơmoi kư̆m lei-lăi mơ̆n
Lăp bre sư pơma đang boih, Yakơ iung pơma thoi âu dơ̆ng: “Ơ lu 'nhŏng oh, apinh iĕm mơ̆ng inh bĕ
Pêtrôs roi tơdrong 'Bok Kei-Dei mơnat kơ lu bơngai tơmoi hơdrol sơ̆ wă rơih lu bơngai tơmoi na lu bơngai tơmoi lu mơ'nah lui kiơ̆ kơ 'Bok Kei-Dei tơpă
Tơdrong noh 'blep kơ bơngai pơtruh nơ̆r 'Bok Kei-Dei khan lê̆ hơdrol sơ̆ chih tơ sơ̆p hla bơar 'Bok Kei-Dei thoi âu
‘Kră Yang 'Bok Kei-Dei khan:
Đơ̆ng rŏng kơ noh dơ̆ng Inh gô ăn kơ adrĕch adrung Đawit pơgơ̆r dơ̆ng
Dang ei thoi lĕ kơ hnam sư oei hiah,
Inh wă pơm ming dơ̆ng
wă kơ đĭ-đăng bơngai jơ̆p kơ teh đak lui kơ Inh,
wă khan đĭ-đăng lu bơngai tơmoi mă ưh kơ khŭl lu Juđê,
Inh wă kơ lu sư mơ̆n
Na inh tơchĕng thoi âu: Bơ̆n 'nĕ pơgŏ lu bơngai tơmoi mă lui kơ 'Bok Kei-Dei hŏ
Lu jơ̆ng 'bang Yêsu hăm lu kră wei-lăng bơngai lui ăn kơ lu sư chĕp hla kơthơ
Hla kơthơ ei chih thoi âu: “Nhôn lu jơ̆ng 'bang Yêsu păng lu kră wei-lăng bơngai lui, bơ̆n 'nhŏng oh
Nhôn hmach bơnê kơ đĭ-đăng kơ iĕm lăm kon tơmoi lui kơ 'Bok Kei-Dei, lu iĕm mă oei tơ Pơlei Antiôs, dêh char Siri păng dêh char Salisia
Bre Pôl păng 'Barna'ba adrin tơpă bơtho tơdrong Kră Yang Yêsu Krist, ưh kơ hli kơ lôch ôh
Yang Bơhngol 'Lơ̆ng păng nhôn ưh kơ wă athei iĕm pơm lu tơdrong anat, mă-lei iĕm athei kiơ̆ lu tơdrong âu đĕch
Na lu sư đŏk lăng kơthơ ei, jơhngơ̆m lu sư chơt hiôk tơpă yua kơ kơtơ̆ng tơdrong noh
Kư̆m đunh mơ̆n đơ̆ng rŏng kơ noh dơ̆ng, Pôl khan kơ 'Barna'ba thoi âu: “Ơ 'Barna'ba, bĕ ba năm hơpong kơ 'nhŏng oh bơ̆n tơ rim pơlei đêl ba bơtho sơ̆ bĕ, đunh boih, ưh kơ băt sư lơliơ dang ei
Na bre Pôl păng 'Barna'ba pơjah pơjăng tơdrong noh khŏm khŏm na truh tơ bre sư tơklah dih băl
Đơ̆ng noh na 'Barna'ba anhăk Markôs tŏk thŏng-nan năm tơ dêh char Chiprơ
Lu bơngai lui tơ Pơlei Litrơ păng Pơlei Ikôni jô̆ Timôthê bơngai 'lơ̆ng
Na rim pơlei, lu bơngai lui rai đunh rai lơ rai kơjăp rai pran lui kơ Kră Yang 'Bok Kei-Dei
Lu đe Pôl yak brih apŭng Phiji păng dêh char Galati yua kơ Yang Bơhngol 'Lơ̆ng ưh kơ ăn kơ lu sư bơtho tơdrong 'Bok Kei-Dei tơ dêh char Asi
Lăp lu sư truh tơ jih apŭng Misi ei lu sư wă mơ̆t tơ dêh char Bithini, mă-lei Yang Bơhngol 'Lơ̆ng đơ̆ng Kră Yang Yêsu ưh kơ ăn lu sư mơ̆t tơ ei ôh
Na lu sư năm găn apŭng Misi truh tơ Pơlei Trôs
Truh tơ Pơlei Trôs boih Pôl tep kơmăng sư apo 'bôh minh 'nu bơngai đơ̆ng dêh char Masêđôn pơma kơ sư khan: “Apinh ih năm tơ dêh char Masêđôn tơgŭm lu nhôn 'biơ̆
Pôl apo 'bôh thoi noh, sư hơđơ̆r đơ̆ng tep khan hloi kơ nhôn hơmet tơmam yak năm tơ dêh char Masêđôn, yua kơ nhôn băt kơ 'Bok Kei-Dei krao nhôn bơtho Tơdrong 'Nao 'Lơ̆ng Sư tơ char Masêđôn boih
Adruh ei năm kiơ̆ nhôn đe Pôl, sư pơma 'bơ̆r re khan: “Lu bơngai âu jang tơdrong 'Bok Kei-Dei Kră Yang tih hloh
Lu sư bơtho ăn kơ iĕm tơdrong 'Bok Kei-Dei wă pơklaih iĕm đơ̆ng tơdrong yoch
Thoi noh yŏng sư 'bôh ưh pă yua đơ̆ng sư boih, na jên lu sư kư̆m ưh pă lơ boih, lu sư rôp hloi bre Pôl păng Silas, anhăk ba bre sư tơ kră pơlei tơ tŏk-bŏk kơchơ
Lu kon pơlei pơla kư̆m jâu bre sư mơ̆n
Thoi noh na lu kră pơgơ̆r hek tŭk ao bre sư, athei hloi lu linh teh bre sư
Kơtơ̆ng thoi noh na kră wei-lăng hnam phak ei tah bre sư tơ lăm tŏk-bŏk hnam phak păng dơlŏng jơ̆ng bre sư mơ̆n
Na sư tơlĕch bre Pôl păng Silas tơ 'ngoaih păng jet bre sư: “Ơ bre 'bok, pơm liơ inh gơh klaih đơ̆ng tơdrong yoch
Na bre Pôl khan kơ sư: “Ih lui kơ Kră Yang Yêsu Krist na ih gơh klaih, ih păng hnam dơnŏ ih kư̆m klaih lei-lăi mơ̆n
Na bre Pôl păng Silas bơtho tơdrong Kră Yang 'Bok Kei-Dei kơ sư păng đĭ-đăng hnam dơnŏ sư
Sư atŏk bre Pôl păng Silas tơ hnam sư, ăn tơmam sŏng sa kơ bre sư
Jơhngơ̆m sư păng hnam dơnŏ sư chơt hiôk yua kơ lui kơ 'Bok Kei-Dei boih
Kră wei-lăng hnam phak ei pơtruh kơ Pôl khan: “Lu kră pơlei khan kơ inh, athei inh pơtruh kơ biĕm nơ̆r lu sư khan ưh pă wă phak biĕm boih
Na dang ei ăn biĕm lĕch đơ̆ng hnam phak boih, năm kơ biĕm mă 'lơ̆ng bĕ
Lăp lu kon pơlei pơla păng lu kră pơlei kơtơ̆ng thoi noh, lu sư pơma re đơđơu đơđao mao
Truh 'năr mơ̆t boih, lu bơngai lui athei bre Pôl păng Silas năm tơ Pơlei Bêrê
Lăp truh tơ pơlei ei na bre sư năm akŭm tơ hnam akŭm bơngai Juđê
Lu bơngai Juđê đơ̆ng Pơlei Têsalônik kơtơ̆ng ang tơdrong Pôl bơtho tơdrong 'Bok Kei-Dei tơ Pơlei Bêrê, na lu sư năm tơ ei pơhlŭ lu kon pơlei pơla wă pơm kơnê̆ kơ bre sư
Hơtai Pôl oei chang gô bre Silas păng Timôthê tơ Pơlei Aten ei, sư sơ'ngon dêh yua kơ sư 'bôh Pơlei Aten ei lơ pơm rup yang tơpă
Pôl dơ̆ng 'bơ̆t anăp kră pơlei tơ kông Arêpa păng khan thoi âu: “Ơ Pơlei Aten, inh 'bôh iĕm kơkuh kơ rup yang lơ tơpă
Hơtai inh brŏk năm chă lăng pơlei iĕm, inh 'bôh lu anih iĕm kơkuh kơ yang păng inh 'bôh minh anih iĕm chih thoi âu: ‘Anih âu bơ̆n kơkuh kơ yang bơ̆n ưh tam kơnăl
’ Yang iĕm kơkuh noh iĕm khan ưh tam kơnăl, mă yang noh boih inh bơtho kơ iĕm dang ei
Kră Yang 'Bok Kei-Dei ưh kơ kăl kơ bơ̆n tơgŭm Sư ôh yua kơ Sư boih ăn kơ bơ̆n arih păng ăn kơ bơ̆n đĭ-đăng tơmam bơ̆n kăl yua
Na Pôl lĕch hloi đơ̆ng anih sư bơtho ei tơ 'ngoaih
Đơ̆ng rŏng kơ 'noh Pôl năm đơ̆ng Pơlei Aten truh tơ Pơlei Kôrintô
Rim năr pơdơh Pôl năm akŭm tơ hnam akŭm bơngai Juđê bơtho lu bơngai Juđê păng lu bơngai Grĕk wă kơ đĭ-đăng lu sư păng Juđê lui kơ Kră Yang Yêsu
Lăp bre Silas păng Timôthê truh tơ Pơlei Kôrintô đơ̆ng dêh char Masêđôn, na Pôl lê̆ tơdrong pơm hnam tua-la-tăng iŏk gah tơdrong bơtho sư dơ̆ng, bơtho lu bơngai Juđê khan Yêsu boih 'Bok Krist mă 'Bok Kei-Dei ăn wă pơgơ̆r bơ̆n
Na lu bơngai Juđê areh kơ Pôl păng che bơle kơ sư
Na Pôl sơpuih 'bruih tơ ao sư kơdih păng khan: “Dah 'Bok Kei-Dei phak iĕm ning-mônh măk ai iĕm boih hŏ, yua kơ iĕm ưh kơ lui kơ Yêsu
Đơ̆ng âu tơ anăp inh năm bơtho lu bơngai nai đĕch boih, inh pă wă boih bơtho khŭl Juđê bơ̆n pơlei âu
Kripơ kră wei-lăng hnam akŭm bơngai Juđê, sư tam mă lui kơ Kră Yang Yêsu na đơ̆ng Pôl bơtho sư, na sư păng đĭ-đăng hnam dơnŏ sư kư̆m lui mơ̆n
Kư̆m đei lơ bơngai nai dơ̆ng lăm Pơlei Kôrintô mơ̆ng Pôl bơtho lu sư, na lu sư lui hloi kơ Kră Yang Yêsu păng iŏk 'batem
Minh măng ei Pôl apo 'bôh Kră Yang Yêsu pơma păng sư khan: “Ih 'nĕ kơ hli păng ih 'nĕ kơ tŭk tơdrong jang ih
Ih kư̆ bơtho ling-lang đĕch
Pôl oei tơ Pơlei Kôrintô ei minh sơnăm minh puăt bơtho kon pơlei pơla tơdrong 'Bok Kei-Dei
Lăp Galiôn tŏk pơm kră pơgơ̆r tơ dêh char Grĕk, lu bơngai Juđê pơđâu băl pôm đon na lu sư năm rôp Pôl anhăk sư tơ anih lu kră sek tơlang
Lu bơngai Juđê khan kơ 'bok Galiôn thoi âu: “Bơngai âu athei đe lui kơkuh kơ 'Bok Kei-Dei ưh kơ trŏ thoi tơdrong juăt bơ̆n, na ih athei phak sư
Na Galiôn athei lu linh sư pơpuh lu bơngai Juđê mă jâu Pôl đơ̆ng hnam sek tơlang ei
Lu bơngai Juđê ei apinh Pôl oei păng lu sư khŏm khŏm mă-lei Pôl ưh kơ chu sư
Hơtai Apôlê oei tơ Pơlei Kôrintô tơ dêh char Grĕk, Pôl năm tơ Pơlei Êphêsô
Sư năm trong kông, na truh tơ Pơlei Êphêsô ei boih sư tơ'bơ̆p bơngai lui kơ Yêsu
Pôl khan gah tơdrong Yôhan sơ̆ thoi âu: “Yôhan pơm 'batem kơ lu bơngai tơbral kơdih tơdrong yoch păng sư bơtho lu bơngai Isơrael athei lu sư lui kơ minh 'nu 'Bok gô truh đơ̆ng rŏng kơ sư, wă khan Yêsu
Lu bơngai Pôl tơ'bơ̆p ei kơtơ̆ng thoi noh na sư iŏk 'batem hăm anăn Kră Yang Yêsu
Lu bơngai lui ei dang mơjĭt-'bar 'nu
Kơplah 'bar sơnăm sư bơtho tơ hnam trưng ei, na đĭ-đăng bơngai oei tơ dêh char Asi mă bơngai Juđê mă lu bơngai nai, kư̆m kơtơ̆ng tơdrong Kră Yang Yêsu mơ̆n
'Bok Kei-Dei ăn kơ Pôl pơm tơdrong mơsêh mơyang hlĭch tơpă
Bơngai lui iŏk che mu-suar păng kơn đêl Pôl yua kơdih, pơchĕp kơ đe jĭ jăn, na tơdrong jĭ lu sư klaih păng lu yang kơnê̆ lĕch đĭ đơ̆ng akâu lu sư
Đĭ-đăng lu bơngai Juđê păng bơngai nai oei tơ Pơlei Êphêsô kơtơ̆ng tơdrong 'noh lu sư hli tơpă na ư-ang kơ Kră Yang Yêsu
Đei lơ bơngai pơm pơjâu nai dơ̆ng, lu sư năm tơ Pôl chĕp ba sơ̆p hla bơar tơdrong pơjâu sư, na soh lê̆ sơ̆p hla bơar ei 'bơ̆t anăp lu kon pơlei pơla hloi
Đe jô̆ jên răt hla bơar ei sơ̆ đei pơđăm-jĭt rơbâu jên hu
Thoi noh đe 'bôh tơdrong Kră Yang tơlĕch mơsêh mơyang sư kơtang tơpă, na lơ bơngai kơtơ̆ng tơdrong noh na lui hloi kơ Kră Yang Yêsu Krist
Hơtai ei đei tơdrong truh kơ lu bơngai lui kơ Yêsu tơ Pơlei Êphêsô
Pôl wă năm pơma 'bơ̆t anăp đe kon pơlei pơla ră mă-lei lu bơngai lui gah bơ̆n ưh kơ ăn
Lăm hnam đe ei đe pơma đơđơu đơđao mao
Đei lu mơ'nah pơma re tơdrong 'nâu, lu mơ'nah tơdrong nai, yua kơ lu sư ưh kơ băt akŭm tơdrong kiơ
Lăp lu bơngai Pơlei Êphêsô kơnăl kơ sư bơngai Juđê mơ̆n, na lu sư rai pơma re khan: “Ư-ang kơ yang Dian yang khŭl bơngai Êphêsô bơ̆n
Đơ̆ng rŏng 'bar jơ ei truh tơ minh 'nu kră pơlei mah khă lu kon pơlei pơla pơma
Sư khan: “Ơ lu bơngai Êphêsô, đĭ-đăng bơngai băt Pơlei Êphêsô wei-lăng hnam yang Dian yang tih tơpă păng wei-lăng yang tơmo Dian huŏng đơ̆ng plĕnh
Lu bơngai âu ưh kơ đei tơtông klĕ tơmam đơ̆ng hnam yang ôh păng ưh kơ đei pơma kơnê̆ kơ yang bơ̆n, mă-lei iĕm khŏm chông ba sư tơ âu
Mă-lei dah iĕm wă pơma apinh tơdrong nai dơ̆ng, iĕm athei gô trŏ năr lu kră pơgơ̆r krao akŭm iĕm
Đơ̆ng rŏng kơ tơdrong noh tôch boih, Pôl krao akŭm lu bơngai lui păng pơma pơlung lu sư wă kơ jơhngơ̆m lu sư chơt hiôk, kơlih kơ Pôl wă tơklah đơ̆ng lu sư năm tơ dêh char Masêđôn
Lu bơngai âu kư̆m năm kiơ̆ sư mơ̆n, lu anăn sư: Sôpatê kon Piru, sư đơ̆ng Pơlei Bêrê; bre Aritak păng Sêkônđa đơ̆ng Pơlei Têsalônik; Guơs đơ̆ng Pơlei Dibơ; Timôthê đơ̆ng Pơlei Litrơ; păng bre Tisĭk, Trôphĭm đơ̆ng dêh char Asi
Kơsơ̆ năr mă mônh lăm giĕng nhôn akŭm wă kơkuh kơ 'Bok Kei-Dei păng sŏng sa hơpong dih băl
Na Pôl bơtho lu bơngai akŭm ei tơdrong 'Bok Kei-Dei
Sư bơtho đunh tơpă khŏm khŏm truh tơ mơjĭt-'bar jơ kơmăng, yua kơ sư wă tơklah dih băl năr dơning na nhôn athei ngôi hơpong dih băl mă hrăp
Na bơngai tơdăm ei arih 'lơ̆ng thoi đêl dơ̆ng, na lu bơngai lui năm ba truh tơ hnam sư, lu sư hiôk hơiă tơpă yua kơ sư oei arih
Lăp truh tơ Pơlei Asôs boih na Pôl tŏk thŏng-nan năm hơdai nhôn tơ Pơlei Mitilen
Tơ Pơlei Milê Pôl đei wơh đe năm pơtruh nơ̆r sư tơ lu kră wei-lăng bơngai lui tơ Pơlei Êphêsô athei lu sư năm hơpong tơ sư tơ Pơlei Milê
Lăp lu sư truh tơ Pơlei Milê boih Pôl khan kơ lu sư: “Iĕm băt kơ inh bơngai thoi yơ đơ̆ng inh 'nao truh tơ dêh char Asi sơ̆ mă khơ̆ tơ bơ̆n tơklah dih băl
Inh bơtho bơngai Juđê hăm bơngai nai lei-lăi đĕch mơ̆n, khan kơ sư athei tơbral kơdih tơdrong yoch sư, na brŏk tơ 'Bok Kei-Dei păng lui kơ Kră Yang bơ̆n Yêsu Krist
Tơ rim pơlei Yang Bơhngol 'Lơ̆ng pơma kơ inh khan lăp inh truh tơ Pơlei Jêrusalem inh gô đei tơdrong pơmat đe rôp tah inh tơ hnam phak
Na inh wă khan tơpă kơ lu iĕm dang ei: Tơdah 'Bok Kei-Dei phak iĕm ning-mônh, măk ai lu iĕm hŏ, yua kơ inh ưh kơ hli na bơtho iĕm tôm tơdrong 'Bok Kei-Dei
Na inh wă khan tơpă kơ lu iĕm dang ei: Tơdah 'Bok Kei-Dei phak iĕm ning-mônh, măk ai lu iĕm hŏ, yua kơ inh ưh kơ hli na bơtho iĕm tôm tơdrong 'Bok Kei-Dei
Inh ưh kơ 'nhĕng jên đe dah hơbĕn ao đe ôh
Iĕm kư̆m băt mơ̆n inh bơ̆jang păng ti đĕch wă 'me sa akâu inh kơdih hăm lu bôl buăl inh mơ̆n
Hlôi Pôl pơma đang boih, Pôl păng đĭ-đăng lu sư sơtơ̆p kŭl-tăng, na Pôl krao khan kơ Kră Yang 'Bok Kei-Dei
Đĭ-đăng lu sư nhơ̆m hmoi, chŭm tơkuăr Pôl hloi
Tơ ei nhôn chă lu bơngai lui na nhôn oei păng lu sư minh 'măng giĕng
Yang Bơhngol 'Lơ̆ng tơbăt ăn kơ lu sư Pôl gô đei tơdrong pơmat na lu sư pơma khă Pôl athei lê̆ kơ năm tơ Pơlei Jêrusalem
Trŏ năr nhôn wă năm boih na nhôn năm tơ thŏng-nan
Đĭ-đăng lu sư hăm kon akăn sư năm hơdai păng nhôn lĕch đơ̆ng pơlei ei; truh tơ jih đak dơsĭ, nhôn sơtơ̆p kŭl-tăng krao khan kơ 'Bok Kei-Dei
Na Pôl khan: “Kơlih kơ kiơ iĕm nhơ̆m hmoi păng lung inh tŭk tơdrong jang inh
Mă lu sư tah inh lăm hnam phak, mă lu sư pơlôch inh, kư̆m bưh, akâu inh kơdih wă pơrơ̆ng năm yua kơ inh jang tơdrong Kră Yang Yêsu Krist
Na nhôn khan: “Ih pơma thoi noh nhôn ưh pă gơh tang găn ih dơ̆ng ôh na nhôn gô mơ̆ng kơ 'Bok Kei-Dei đĕch
Klaih kơ noh nhôn hơmet tơmam năm tơ Pơlei Jêrusalem
Lăp nhôn truh tơ Pơlei Jêrusalem boih, lu 'nhŏng oh bơngai lui sơng iŏk lu nhôn, jơhngơ̆m lu sư hiôk chơt tơpă
Pôl kơkuh kơ lu sư păng ră roi kơ lu sư dôm tơdrong 'Bok Kei-Dei tơgŭm lu bơngai tơmoi mă ưh kơ khŭl Juđê kơlih kơ tơdrong jang Pôl
Lu sư kơtơ̆ng đe jô̆ kơ ih bơtho lu bơngai Juđê tơ dêh đe tơmoi khan ih athei lu sư tŭk đĭ tơdrong juăt Môis păng tŭk tơdrong kăt tơdra akar lu kon sư păng tŭk đĭ dôm tơdrong juăt Juđê mơ̆n
“Nhôn wă kơ ih pơm thoi âu: Tơ âu đei puăn 'nu bơngai wă pơm keh tơdrong sư pơkă hăm 'Bok Kei-Dei
Gah lu khŭl tơmoi nai lui kơ Kră Yang Yêsu, nhôn chih bơtho kơ lu sư boih khan kơ lu sư kơ̆m kơ sa tơmam đe pơyơ̆r kơ yang kơnê̆, kơ̆m kơ sa pham dôm sem bơ̆n rong dah sem bri; hơdrol kơ bơ̆n wă pơm tơmam sa bơ̆n athei kăt dah 'bet tŭk lê̆ pham sư; păng 'nĕ kơ ngôi pơyô kư̆ kă
Lăp wă jê̆ tôm tơpơh năr giĕng ei boih, lu bơngai Juđê đơ̆ng dêh char Asi 'bôh Pôl lăm hnam akŭm 'Bok Kei-Dei tơm
Lu sư pơhlŭ lu kon pơlei pơla tơ ei hơdai hil kơ Pôl, na rôp Pôl hloi
Lu sư pơma 'bơ̆r re khan: “Ơ bơngai Isơrael, tơgŭm nhôn 'biơ̆ bĕ
Bơngai âu boih năm jơ̆p-jang kơ teh đak bơtho athei đe hil areh kơ bơngai Isơrael bơ̆n, athei đe tŭk lê̆ tơdrong juăt Môis păng hnam akŭm 'Bok Kei-Dei tơm âu
Na dang ei sư kư̆m anhăk ba bơngai tơmoi khŭl nai lăm hnam akŭm 'Bok Kei-Dei tơm âu, na pơm kơ hnam 'Bok Kei-Dei âu đơ̆ng 'lơ̆ng jing kơnê̆ 'mê̆-'mach
Lu sư pơma thoi noh yua kơ hơdrol lu sư 'bôh Trôphĭm, bơngai tơmoi đơ̆ng Pơlei Êphêsô năm hơdai păng Pôl lăm Pơlei Jêrusalem ei, na lu sư ngêh kơ Pôl anhăk Trôphĭm mơ̆t lăm hnam akŭm 'Bok Kei-Dei tơm
Đĭ-đăng Pơlei Jêrusalem đơđơu đơđao mao
Lu kon pơlei kơdâu năm tơ ei na rôp dui anhăk Pôl tơ 'ngoaih hnam akŭm 'Bok Kei-Dei tơm, na đe tang 'măng hnam ei hloi
Na 'bok tih linh ei krao hloi 'bok phŏ iĕ 'biơ̆ kơ sư păng lu linh sư mơ̆n năm tơkan hloi tơ lu đe tơpôl lơ ei
Lăp lu kon pơlei pơla 'bôh 'bok tih linh păng lu linh sư, na lu kon pơlei pơla huay pă teh Pôl dơ̆ng
Lăp lu linh anhăk Pôl truh tơ kung kơđông sư boih, na lu linh hiŏng pôk anhăk Pôl mă kơjung yua kơ kon pơlei pơla druh rôp wă pơlôch Pôl
Inh ngêh kơ ih bơngai Êyiptơ chă pơhlŭ đe iung tơblah lu kră pơgơ̆r sơ̆, anhăk puăn-rơbâu 'nu bơngai kơnê̆ tơ char glă
“Lăp 'năr dơ̆ng, hơtai inh oei năm rok trong wă jê̆ truh tơ Pơlei Đamas boih inh 'bôh hloi ŭnh pơchrang rang hơdah tơpă, đơ̆ng plĕnh pơchrang tăp dăr kơ inh
Inh huŏng hơtat hloi đơ̆ng kơdŭ aseh hăm kơtơ̆ng hloi nơ̆r pơma kơ inh thoi âu: ‘Ơ Sôl, Inh pơm kiơ kơ ih na ih pơm kơnê̆ kơ Inh
Inh khan kơ Sư: ‘Ơ 'Bok, anăn Ih bu
’ Sư khan: ‘Inh Yêsu đơ̆ng Pơlei Nasaret mă ih areh kơ Inh
Lu bơngai năm hơdai hăm inh hơtai ei, sư 'bôh gah ŭnh pơchrang hơdah đĕch, gah nơ̆r Yêsu pơma kơ inh lu sư ưh kơtơ̆ng ôh
Sư rơih ih wă kơ ih ră roi kơ đĭ-đăng bơngai gah tơdrong ih 'bôh Yêsu boih, hăm tơdrong ih kơtơ̆ng nơ̆r Sư pơma
Inh khan kơ Sư: ‘Ơ Kră Yang, inh tơchĕng lu sư kư̆m wă lui mơ̆n yua kơ lu sư băt boih kơ inh năm jơ̆p-jang tơ lu hnam akŭm sơ̆ rôp tah lu bơngai lui kơ Ih lăm hnam phak hăm teh lu sư
Hơtai đe pơlôch Êtien, bơngai bơtho Tơdrong 'Nao 'Lơ̆ng Ih, inh kư̆m tơ ei mơ̆n; inh wă kơ đe pơlôch Êtien păng inh wei-lăng ao lu bơngai pơlôch sư
Lu sư pơma re, lu sư hơwơ̆t ao lu sư hăm săi teh pơnŭk
Na 'bok tih linh ei năm tơ Pôl hăm jet: “Apinh ih roi kơ inh, ih hăm trŏ kơ bơngai Rôm tơpă dah ưh
Na lu linh mă chô̆ Pôl hăm wă teh sư ei, lu sư weh ataih đơ̆ng Pôl
'Bok tih linh băt kơ sư bơngai Rôm boih sư kư̆m hli lei-lăi thoi lu 'noh mơ̆n kơlih kơ sư athei lu linh chô̆ Pôl wă teh sư hei
Pôl hue lăng lu kră sek tơlang na khan: “Ơ lu 'nhŏng oh, đơ̆ng sơ̆ khơ̆ dang ei inh pơm tơpăt, na jơhngơ̆m inh ưh kơ hli 'bơ̆t anăp 'Bok Kei-Dei
'Bok soi tơm, anăn sư Anania, kơtơ̆ng thoi noh, sư athei lu bơngai oei 'bơ̆t jê̆ Pôl tap Pôl 'bơ̆t kang
Lu bơngai oei jê̆ Pôl ei khan kơ Pôl: “Ih pơma hơwĕng kơ bơngai soi kơ 'Bok Kei-Dei lah, 'Bok Kei-Dei pôk sư 'bok soi tơm
Pôl khan: “Ơ lu 'nhŏng oh, inh ưh kơ băt kơ sư 'bok soi tơm ôh
Inh băt mơ̆n sơ̆p hla bơar 'Bok Kei-Dei chih athei bơ̆n 'nĕ pơma hơwĕng kơ kră pơgơ̆r lu bơ̆n
Lăp lu bơngai khŭl Pharisi păng lu bơngai khŭl Sađusê kơtơ̆ng Pôl pơma thoi noh, na lu sư pơjah dih băl hloi, ưh pă pôm đon ôh
Măng kơnh Kră Yang Yêsu dơ̆ng jê̆ Pôl hăm khan kơ Pôl: “Ih 'nĕ kơ hli
Ih bơtho tơdrong Inh tơ Pơlei Jêrusalem âu boih, na ih athei bơtho tơdrong Inh tơ Pơlei Rôm dơ̆ng
Lu bơngai pơđâu ei hloh kơ puăn-jĭt 'nu
Na lu sư năm tơ 'bok soi tih păng lu kră sek tơlang hăm khan thoi âu: “Tơdah nhôn sŏng sa tam mă pơlôch Pôl, lu nhôn lôch kơ 'Bok Kei-Dei pơrăm
Na dang ei nhôn wă kơ iĕm apinh 'bok tih linh ăn kơ Pôl năm tơ lu iĕm, khan iĕm wă pơma tơdrong Pôl dơ̆ng
Na lăp lu linh năm ba sư oei năm rok trong, na lu nhôn wă răp pơlôch Pôl hloi
Mon Pôl kơtơ̆ng thoi noh na mon Pôl kơdâu mơ̆t tơ kơđông linh, roi hloi kơ Pôl
Na 'bok phŏ linh ei năm ba mon Pôl truh tơ 'bok yŏng sư na khan hloi: “Bơngai bơnă, anăn sư Pôl, krao inh na apinh inh năm ba bơngai tơdăm âu tơ ih
Sư đei tơdrong wă pơma hăm ih
'Bok tih linh rôp ti mon Pôl chông ba sư tơ nai, na jet sư: “E wă roi kơ inh tơdrong kiơ
'Bok tih linh khan kơ sư: “Tơdrong e roi kơ inh 'nâu hei, e lê̆ kơ chă roi kơ đe hŏ
'Nâu 'bok tih linh chih kơthơ
Inh wă kơ băt lu bơngai Juđê jâu sư tơdrong kiơ, na inh chông ba sư tơ lu kră sek tơlang bơngai Juđê
Truh tơ Pơlei Sêsarê lu sư ăn hla kơthơ kơ 'bok kuan tih Phêlik hăm jao Pôl tơ sư
Na nhôn bơnê kơ ih tơpă, ơ Phêlik
Inh ưh kơ wă pơma đunh ôh, kơnh hiong kơ jơ ih, na dang ei inh apinh ih mơ̆ng inh pơma 'biơ̆ bĕ, ih lĕ 'bok
na 'bok tih linh, anăn sư Lisia păng lu linh sư mơ̆n năm tơgar rôp iŏk sư âu đơ̆ng nhôn
Tơdah ih wă jet tơdrong inh, ih gô băt ưh tam mă đunh ôh, 'nao lăp mơjĭt-'bar năr đĕch hơdrol kơ năr âu inh năm tơ Pơlei Jêrusalem wă kơkuh kơ 'Bok Kei-Dei tơpă ră
Lu sư jâu inh, mă-lei lu sư ưh kơ đei 'bôh inh pơm kơnê̆ tơdrong kiơ ôh
Lu bơngai Juđê mă 'bôh inh ei sư khan đei tơdrong wă jâu inh, mă-lei lu sư ưh kơ 'bôh năm 'bơ̆t anăp ih wă jâu inh
Dang ei ih ăn lu kră sek tơlang tơ âu đĕch roi kơ ih sư sek tơlang inh ki tơ Pơlei Jêrusalem inh đei tơdrong kơnê̆ kiơ hăm lu sư
Phêlik athei linh sư gak Pôl, mă-lei ăn kơ Pôl rơhơi 'biơ̆ mơ̆n păng ăn lu bôl buăl sư năm tơdŏng mơnat dôm tơdrong Pôl wă
Pôl bơtho tơdrong bơ̆n athei pơm 'lơ̆ng tơpăt, bơ̆n athei kơchăng kơdih hli kơ pơm tơdrong kơnê̆, hăm tơdrong 'Bok Kei-Dei gô sek tơlang kơ bơ̆n ning-mônh
'Bok Phêlik kơtơ̆ng Pôl bơtho thoi noh, sư hli, na sư khan kơ Pôl: “Dang ei asong ih brŏk tơ anih ih; gô layơ dơ̆ng inh đei jơ rơwơn na inh krao ih wă mơ̆ng ih bơtho dơ̆ng
Phêlik kư̆m ngêh kơ Pôl wă ăn kơ sư jên na wă tơlĕch sư, na sư krao Pôl kư̆m lơ 'măng mơ̆n na pơma dơnuh hăm sư
Đơ̆ng rŏng kơ noh 'bar sơnăm Phêtus tơplih Phêlik pơm kuan tih
Phêlik wă kơ lu bơngai Juđê lăp đon kơ sư, na sư ưh kơ tơlĕch Pôl đơ̆ng hnam phak
Pêng năr đơ̆ng rŏng kơ Phêtus truh tơ dêh char ei wă pơm kuan tih, sư năm đơ̆ng Pơlei Sêsarê truh tơ Pơlei Jêrusalem
Tơdah sư pơm tơdrong kơnê̆ tơpă lei na lu kră pơgơ̆r iĕm gơh năm hơdai hăm inh tơ Pơlei Sêsarê, na pơma jet sư tơ ei dơ̆ng
Lăp Pôl truh tơ hnam ei, lu bơngai Juđê đơ̆ng Pơlei Jêrusalem oei tăp dăr kơ sư, na jâu sư lơ tơdrong kơnê̆ tih tơpă, mă-lei lu sư ưh kơ 'bôh Pôl pơm tơdrong kơnê̆ kiơ ôh
Na Pôl pơma dŏng kơdih akâu thoi âu: “Inh ưh kơ pơm kơnê̆ kơ tơdrong juăt bơngai Juđê dah hnam akŭm 'Bok Kei-Dei tơm, dah lăm 'bok pơtao tơm Rôm ôh
Na Phêtus wă kơ lu bơngai Juđê lăp đon kơ sư na sư jet Pôl: “Ih hăm wă năm tơ Pơlei Jêrusalem na inh sek tơlang ih tơ ei gah lu tơdrong sư jâu ih hei
Tơdah inh pơm kơnê̆ kơ sư lei trŏ kơ inh lôch, inh gơh chu lôch kư̆m bưh
Tơdah lu sư jâu inh ưh kơ đei tơdrong kiơ lei ưh kơ đei bu gơh jao inh tơ lu sư
Na dang ei inh apinh Sêsar, 'bok pơtao tơm bơngai Rôm đĕch sek tơlang tơdrong inh dang ei
Đơ̆ng rŏng kơ noh 'bar pêng năr pơtao Agripa hăm oh drŏ-kăn sư, anăn sư ei Bêrênis, năm hơpong tơ Phêtus tơ Pơlei Sêsarê
“Na lu bơngai Juđê iung pơma jâu sư, inh ngêh kơ lu sư wă jâu Pôl tơdrong kơnê̆, na ei tă kơ ưh
Lăp Pôl truh, Phêtus khan: “Ơ pơtao Agripa hăm đĭ-đăng bơngai akŭm tơ âu, bơngai âu đĭ-đăng lu bơngai Juđê jâu sư 'bơ̆t anăp inh tơ Pơlei Jêrusalem hăm tơ pơlei âu mơ̆n
Lu sư pơma hơlen khan ưh kơ trŏ ăn kơ sư arih ôh, athei pơlôch sư đĕch
Inh kư̆m wă chih tơ'bôh kơ 'bok pơtao tơm Rôm hla kơthơ mơ̆n, mă-lei inh ưh kơ băt chih khan kơ sư Pôl pơm tơdrong kơnê̆ kiơ
Ơ pơtao Agripa, inh athei lu linh chông ba sư tơ âu 'bơ̆t anăp ih, hăm 'bơ̆t anăp đĭ-đăng lu bơ̆n mơ̆n, wă kơ bơ̆n apinh pơma gah tơdrong sư, na ăn kơ bơ̆n wă mă băt gah lu đe wă jâu sư tơdrong kiơ
Jơhngơ̆m inh chơt hiôk yua kơ ih băt đĭ lu tơdrong juăt bơngai Juđê hăm lu tơdrong sư pơjah dih băl, na ih gơh sek tơlang tơpăt tơdrong inh
Na inh apinh ih adrin mơ̆ng inh 'biơ̆ hŏ
Iĕm sek tơlang tơdrong inh âu dang ei yua kơ inh lui kơ 'Bok Kei-Dei gô tơiung arih lu bơngai lôch kiơ̆ kơ Sư pơkă hăm lu kơdră bơ̆n sơ̆
Ơ lu bơngai Juđê, yua kơ kiơ lu iĕm ưh kơ tơchĕng lui kơ 'Bok Kei-Dei tơiung arih kon bơngai đơ̆ng lôch
“Sơ̆ inh kư̆m wă pơrăm tơpă lu bơngai lui kiơ̆ kơ Yêsu, sư bơngai Pơlei Nasaret
Sơ̆ inh kư̆m ling-lang năm jơ̆p tơ lu hnam akŭm chă teh lu sư wă kơ lu sư achăng lê̆ gah tơdrong lui kơ Yêsu
Inh areh tơpă kơ lu sư na inh kư̆m năm tơ pơlei dêh char nai wă pơm kơnê̆ kơ lu sư
“Thoi noh lu 'bok soi tih ăn kơ inh hla bơar phep chă năm tơ Pơlei Đamas chă pơrăm pơm kơnê̆ kơ lu bơngai lui kơ Yêsu tơ ei
Inh apinh Sư: ‘Ơ 'Bok, anăn Ih bu
’ Na Kră Yang Yêsu khan: ‘Inh Yêsu mă ih areh kơ Inh
“Ơ pơtao Agripa, inh pơm kiơ̆ kơ Kră Yang Yêsu athei inh ei
Kơlih kơ inh pơm thoi noh, na lu bơngai Juđê rôp inh lăm hnam akŭm 'Bok Kei-Dei tơm, na wă pơlôch inh ră
Pôl pơma dŏng kơdih akâu truh 'bơ̆t âu boih na Phêtus pơma re kơ sư hloi: “Ơ Pôl, ih wơnh tơpă âu
Yua kơ ih hŏk lơ na ih wơnh
Pôl khan kơ sư: “Ơ Phêtus, inh ưh kơ wơnh ôh
Inh pơma ưh kơ sĭ thoi bơngai suai sik ôh, inh pơma tơpăt thoi bơngai hơdrăl
Inh pơma kơ pơtao Agripa ưh kơ đei anat ôh yua kơ sư băt gah tơdrong inh pơma hei
Sư 'bôh păng kơtơ̆ng lu tơdrong noh tơpă yua kơ đe kơtơ̆ng ang lu tơdrong 'noh jơ̆p-jang boih
Agripa khan kơ Pôl: “Ih bơtho thoi noh ih ngêh kơ inh wă lui kơ Yêsu Krist dang ei hloi hă
Nhôn tŏk minh pôm thŏng-nan, thŏng-nan ei đơ̆ng Pơlei Adramit ki na wă năm tơ lu pơlei dêh char Asi
Aritak sư bơngai đơ̆ng Pơlei Têsalônik, dêh char Masêđôn kư̆m năm hăm nhôn mơ̆n
Na thŏng-nan nhôn ei năm đơ̆ng Pơlei Sêsarê
Đơ̆ng 'noh dơ̆ng nhôn năm găn hloi đak dơsĭ brih kơ dêh char Salisia hăm dêh char Pamphili, na truh tơ Pơlei Mira tơ lăm dêh char Lisi
“Ơ bre, bơ̆n năm đơ̆ng âu dơ̆ng hơmơt dêh hli kơ thŏng-nan hăm lu tơmam lăm thŏng-nan âu gô hiong, bơ̆n gô lôch mơ̆n
Mă-lei 'bok yŏng linh sư ưh kơ chu kơ Pôl pơma ôh, sư chu pôm bơngai wơ̆r thŏng-nan hăm tơ'ngla thŏng-nan ei đĕch
Mă-lei nhôn năm ưh kơ đunh đei hloi kial hơbŭt dơhlu đơ̆ng bŏl đak, đơ̆ng gah hơlĕch
Năr dơning dơ̆ng kial oei hơbŭt khŏm khŏm thoi brei na lu sư iŏk tơmam chơ đơ̆ng thŏng-nan tŭk lê̆ lăm đak dơsĭ
Năr dơmônh dơ̆ng lu sư yaih tŭk lê̆ lu tơmam yua lăm thŏng-nan hăm ti sư kơdih
Đunh năr tơpă nhôn ưh kơ gơh 'bôh măt 'năr păng ưh kơ 'bôh sơnglŏng
Kial oei dơhlu hơbŭt khŏm khŏm, lu nhôn pă ngêh kơ arih boih
Lu bơngai lăm thŏng-nan ei ơ̆t kơ sŏng sa đunh boih, na Pôl dơ̆ng 'bơ̆t anăp lu sư hăm khan: “Ơ bre, dah iĕm chu nơ̆r inh khan kơ bơ̆n ki na bơ̆n 'nĕ kơ năm đơ̆ng bŏl đak Kret ki, lei bơ̆n huay kơ hiong đĭ tơmam bơ̆n
Mă-lei dang ei inh apinh iĕm 'nĕ pă hli
Đĭ-đăng kơ bơ̆n ưh kơ đei bu lôch ôh, kơdrô̆ thŏng-nan đĕch gô hiong răm
Mă-lei kial dơhlu thŏng-nan bơ̆n, thŏng-nan bơ̆n gô hơtŭt 'bơm bŏl đak
Na Pôl khan kơ 'bok yŏng linh hăm lu linh sư: “Tơdah lu tơ'ngla wei thŏng-nan jăk, bơ̆n gô lôch đĭ-đăng
Na lu bơngai linh kăt tơlei đơ̆ng chô̆ plŭng ei, achăng plŭng tơ đak
Na dang ei inh wă kơ bơ̆n sŏng sa wă kơ bơ̆n pran huay kơ rơmơ̆n
Iĕm 'nĕ pă mah hli dêh hŏ, inh băt ưh kơ đei bu jĭ kiơ ôh
Hlôi kơ pơma thoi noh, Pôl iŏk 'bĕng mi, krao khan bơnê kơ 'Bok Kei-Dei 'bơ̆t anăp đĭ-đăng lu sư, na phĕ hloi 'bĕng mi ei sa
Đĭ-đăng lu nhôn oei kơpal thŏng-nan ei đei 'bar-hrĕng tơpơh-jĭt tơdrâu 'nu bơngai
Lu nhôn sŏng sa phĭ mah boih, na nhôn tŭk lê̆ pơđĭ phe lăm đak dơsĭ wă kơ thŏng-nan huay kơ trăp
Lu linh sư tơchĕng wă pơlôch đĭ lu bơngai bơnă, yua kơ lu sư hli kơ mơ'nah gơh glơi đak na kơdâu jăk tơ nai
Mă-lei 'bok yŏng linh ưh kơeng wă pơlôch Pôl, na păng ưh kơ ăn pơlôch đĭ-đăng bơngai phak
Mă hơdrol sư athei lu bơngai gơh glơi kơtah tơ đak glơi tŏk tơ kông
Lăp nhôn tŏk đơ̆ng đak tơ kông boih nhôn kơtơ̆ng đe khan bŏl đak âu đe anăn bŏl đak Malitơ
Lu bơngai nai oei tơ bŏl đak ei mơnat kơ nhôn na tơgŭm nhôn, yua kơ tơ ei bơyan 'mi păng tơngiĕt
Na lu bơngai ei rŭk ŭnh, na pơtơm nhôn nhur ŭnh sư ei
Pôl năm chă 'long ŭnh, na sư pơgơ̆p thim dơ̆ng 'long ŭnh, na đei hloi 'bih lĕch đơ̆ng ei yua kơ 'bih tơnŏ đơ̆ng ŭnh, na kăp pơđom hloi ti Pôl
Lu bơngai nai oei tơ bŏl đak ei 'bôh 'bih kăp pơđom ti Pôl, na lu sư pơma dih băl: “Rŏ lăng bơngai âu chă pơlôch đe rŏ lăng; mă-lei sư huay kơ lôch tơ đak dơsĭ iih, na dang ei yang Đêke kuă kơ lăng sư yua kơ sư pơm kơnê̆ kơ đe dêh, na sư wă lôch kơ 'bih choh
Jê̆ 'bơ̆t ei đei mir Publiu, bơngai pơgơ̆r bŏl đak ei
Sư pơtơm nhôn mơ̆t tơ hnam sư, na nhôn oei păng sư pêng năr
'Bă Publiu ei oei păn kơ bơlŏ păng chroh hăk
Pôl mơ̆t tơ lăm anih sư păng krao khan kơ Kră Yang 'Bok Kei-Dei, na pel akâu sư păng pơklaih jĭ sư ei
Lu bơngai nai oei tơ bŏl đak ei kơtơ̆ng thoi noh, đĭ-đăng lu bơngai jĭ jăn năm tơ Pôl na Pôl kư̆m pơklaih lu sư mơ̆n
Lu sư ăn kơ nhôn tơmam kư̆m lơ mơ̆n
Hơtai nhôn wă yak tŏk tơ thŏng-nan yak đơ̆ng ei dơ̆ng lu sư ăn kơ nhôn đĭ tơmam nhôn kăl wă yak
Na nhôn tŏk thŏng-nan năm truh tơ Pơlei Sirakus, oei tơ ei pêng năr
Đơ̆ng noh nhôn tŏk thŏng-nan năm truh tơ Pơlei Rêgiơ
Năr dơning dơ̆ng đei kial thu đơ̆ng gơal na nhôn yak truh tơ Pơlei Pusôl lăp 'bar năr đĕch
Lu 'nhŏng oh lui kơ Yêsu oei tơ Pơlei Rôm kơtơ̆ng ang nhôn wă năm tơ pơlei sư, na lu sư năm truh tơ Pơlei Appi păng Pơlei Tre Taberna, na lu sư sơng iŏk nhôn
Lăp Pôl tơ'bơ̆p lu sư, na Pôl khan bơnê kơ 'Bok Kei-Dei păng sư 'nă hal yua kơ sư 'bôh bôl sư
Nhôn truh tơ Pơlei Rôm, na đe ăn kơ Pôl oei hnam kơdrô̆, đei minh 'nu bơngai linh kiơ̆ wei-lăng sư
Mă nhôn wă mơ̆ng tơdrong ih bơtho yua kơ lơ bơngai jơ̆p kơ teh đak khan khŭl iĕm kiơ̆ Yêsu ưh kơ 'lơ̆ng
Đei lu mơ'nah lui kơ nơ̆r Pôl bơtho, lu mơ'nah dơ̆ng ưh kơ lui
Ih năm bơtho lu sư thoi noh yua kơ đon lu sư jing kơtul dêh;
mă-lei lu sư oei wă pơchĭt đon sư kơdih khŏm khŏm 'mơ̆i,
păng măt lu sư wă kơ tep ling-lang
Dah lu sư 'nĕ kơ pơm đon thoi noh, lei măt lu sư gơh 'bôh,
đon lu sư kơtơ̆ng nhên,
na Inh gô pơklaih đĭ dôm tơdrong yoch sư
Pôl roi dơ̆ng thoi âu: “Na inh wă kơ iĕm băt kơ 'Bok Kei-Dei wă pơklaih lu bơngai tơmoi mă ưh kơ khŭl bơ̆n đơ̆ng tơdrong yoch mơ̆n
Lu sư gô lui kơ nơ̆r inh bơtho gah tơdrong Yêsu
Pôl pơma thoi noh boih na lu bơngai Juđê ei brŏk tơ hnam sư kơdih oei pơjah pơjăng dih băl gah tơdrong Pôl bơtho
Ơ lu kon sâu Isơrael, mơ̆ng bĕ nơ̆r âu, 'nâu boih nơ̆r đơ̆ng Kră Yang khan wă blah lu iĕm, wă tơblah hăm đĭ-đăng lu adrĕch adrung mă inh đei chông anhăk đơ̆ng dêh Êyiptơ
Ơ adrĕch Isơrael, mơ̆ng bĕ nơ̆r 'nâu, jơ̆ nơ̆r nhơ̆m hmoi yua kơ lu iĕm
Weh ataih bĕ dôm nơ̆r hơri lu iĕm đơ̆ng inh
Inh ưh kơ 'maih mơ̆ng nơ̆r brŏ-kơni đơ̆ng lu iĕm
Tơdah lăm hnam oei đei pă mơjĭt 'nu, lu sư kư̆m gô lôch pơđĭ
Inh âu Pôl bơngai mă 'Bok Kei-Dei rơih pơm jơ̆ng 'bang Yêsu Krist; na âu nhi oh bơ̆n Timôthê
chih hơpong kơ iĕm lu kon 'Bok Kei-Dei tơ Pơlei Kôlôssê, lu iĕm bơngai lui kơjăp minh jơhngơ̆m minh đon hăm Yêsu Krist
Inh krao khan apinh 'Bă tơm bơ̆n 'Bok Kei-Dei wei-lăng iĕm tôm tơdrong wă kơ Sư ăn kơ iĕm hiôk-hian ling-lang
Rim kơ nhôn krao khan kơ 'Bok Kei-Dei 'Bă Yêsu Krist Yŏng bơ̆n, nhôn bơnê kơ Sư ling-lang
yua kơ nhôn kơtơ̆ng tơdrong iĕm lui kơ Yêsu Krist kơjăp, hăm băt 'mêm mơnat kơ đĭ-đăng lu kon 'Bok Kei-Dei
Tơdrong lui iĕm rai wơ̆ băt 'mêm mơnat kơ đe thoi noh, yua kơ iĕm băt nhên tơpă bơ̆n gô đei tơdrong hiôk tơ kơpal plĕnh thoi Sư khan kơ bơ̆n boih, kơplah mă đe bơtho kơ bơ̆n tơdrong 'nao 'lơ̆ng sơ̆; tơdrong noh tơdrong tơpă, ưh kơ tơdrong kư̆ kă ôh
Lăp iĕm kơtơ̆ng đe bơtho tơdrong 'Bok Kei-Dei 'mêm mơnat kơ bơ̆n sơ̆ na iĕm hlôh hloi; đơ̆ng năr noh boih iĕm jing bơngai 'nao, na bơngai lui iĕm rai đunh rai lơ, kư̆m thoi đe bơtho jing kơtơ̆ng jơ̆p-jang kơ teh đak đei lơ bơngai lui
Sư roi kơ nhôn tơdrong Yang Bơhngol 'Lơ̆ng oei hăm iĕm, pơm kơ iĕm băt 'mêm băl tơduă bơngai lui
Thoi noh boih na đơ̆ng năr nhôn kơtơ̆ng tơdrong iĕm lui kơjăp, na nhôn krao khan kơ 'Bok Kei-Dei ăn kơ iĕm gơnang kơ Yang Bơhngol 'Lơ̆ng wă kơ iĕm hlôh băt tôm tơdrong 'Bok Kei-Dei, kiơ̆ thoi Sư lăp đon
Na nhôn apinh tơdrong mơsêh mơyang 'Bok Kei-Dei ăn kơ iĕm jơhngơ̆m pran adrin kiơ̆ tôm tơdrong Sư, wă kơ iĕm huay kơ achăng lê̆ Sư, mă đe pơm pơmat kơ iĕm dang yơ, ăn kơ iĕm oei hiôk oei kơjăp lăm tơdrong lui khŏm khŏm
Na iĕm gô bơnê kơ 'Bă tơm bơ̆n 'Bok Kei-Dei ăn kơ bơ̆n dôm tơdrong hiôk 'lơ̆ng hăm ăn kơ bơ̆n oei tơ anih hơdah, thoi Sư ăn kơ đĭ-đăng lu kon Sư nai
'Bok Kei-Dei dŏng pơklaih bơ̆n đơ̆ng yang kơnê̆ pơgơ̆r mă oei lăm măng mu, na anhăk ba bơ̆n oei tơ anih Kon Sư pơgơ̆r mă Sư 'mêm kơdih
Kon Sư noh boih huai iŏk bơ̆n, pơklaih bơ̆n đơ̆ng tơdrong yoch
Kon Sư đei hơdrol kơ tôm tơdrong, tôm tơdrong noh Sư wei-lăng ngăl
yua kơ 'Bok Kei-Dei ăn kơ Sư tôm tơdrong lei-lăi thoi Sư kơdih
'Bok Kei-Dei ăn kơ Sư lôch tuh pham tơ 'long pơglang wă kơ tôm tơdrong tơ ala teh, tôm tơdrong tơ kơpal plĕnh hiôk hơiă hăm 'Bok Kei-Dei
Sơ̆ iĕm oei ataih kơ 'Bok Kei-Dei, na jơhngơ̆m đon iĕm tơchĕng ayăt kơ 'Bok Kei-Dei ngăl; na iĕm pơm lơ tơdrong kơnê̆
Na iĕm kư̆ kơ lui mă kơjăp, lui khŏm khŏm na huay kơ achăng lê̆ tơdrong 'nao 'lơ̆ng Sư, tơdrong mă bơ̆n gô oei hiôk jơnap hăm 'Bok Kei-Dei
Iĕm kơtơ̆ng boih đe anăn tơdrong 'nao 'lơ̆ng; tơdrong 'nao 'lơ̆ng noh boih đe bơtho jơ̆p-jang kơ teh đak, na inh dang ei kư̆m bơtho tơdrong 'noh mơ̆n
'Bok Kei-Dei wă kơ inh jang tơgŭm lu bơngai khŭl nai lui kơ Sư wă khan lu iĕm âu boih; păng Sư wă kơ inh bơtho tơbăt kơ đe tơdrong Sư jơ̆p-jang kơ anih
Tơdrong noh sơ̆ 'Bok Kei-Dei ưh tam mă tơbăt ăn kơ đe ôh, dôm chăl boih mă 'nao tơbăt ăn kơ lu kon Sư dang ei
Inh gơnang kơ Yêsu Krist, na mă inh đei tơdrong anat anot dang ei, Sư ăn kơ inh jơhngơ̆m pran oei adrin jang tôch bơneh tơdrong Sư khŏm khŏm
Yua kơ bơ̆n lui kơ Yêsu Krist, na Yêsu Krist tơbăt ăn kơ bơ̆n tôm tơdrong noh mă tam mă tơbăt kơ đe đơ̆ng sơ̆
Inh khan lê̆ kơ iĕm hơdrol thoi noh, inh wă kơ iĕm huay kơ lui kơ đe pơhlŭ, khan sư hơgei boih, hlôh tơpă boih
Akâu inh ataih đơ̆ng iĕm ră, mă-lei lăm jơhngơ̆m đon inh oei hơdai hăm iĕm, na inh hiôk yua kơ inh băt kơ iĕm pôm đon hăm lui kơjăp kơ Yêsu Krist
Iĕm lui boih kơ Kră Yang Yêsu Krist, iĕm athei gơnang kơ Sư, na tơdrong lui iĕm pơm kiơ̆, trŏ thoi Sư wă
'Bok Kei-Dei ăn kơ Yêsu Krist tôm tơdrong lei-lăi thoi Sư kơdih
Na iĕm pôm đon hăm Yêsu Krist, Kră Yang 'Bok Kei-Dei kư̆m ăn kơ iĕm jing lei-lăi thoi Yêsu mơ̆n
Yêsu Krist Sư pơm Kră, Sư pơgơ̆r tôm kơ yŏng pơgơ̆r lu yang, tôm kơ yŏng pơgơ̆r lu linh jang
Sơ̆ dang bơ̆n đei hla bơar 'Bok Kei-Dei chih ată kơ bơ̆n pơm tơdrong yoch trŏ kơ Sư phak, mă-lei dang ei huay boih, Sư sut đĭ dôm tơdrong yoch Sư chih 'noh hăm pơ̆ng hla bơar 'noh tơ 'long pơglang
Kơplah Yêsu Krist oei tơ 'long pơglang noh sơ̆ Sư blah rôp lu yŏng pơgơ̆r yang kơnê̆, iŏk đĭ lu khêl đao lu sư păng dui anhăk lu sư na tơ'bôh kơ đe tơdrong tơblah jei Sư boih
Kơlih kơ thoi noh na iĕm 'nĕ kơ chu kiơ̆ tơdrong giĕng kon bơngai, mă lu sư hil, lu sư sek tơlang tơdrong iĕm sa et tôm tơdrong tơmam, dah hil kơ iĕm ưh kơ chu oei kiơ̆ tơdrong giĕng lu sư; lê̆ lu sư hil kư̆m bưh, mă giĕng tơdrong kiơ, bơyan kiơ, khei năr kiơ, lu bơ̆n ưh kơ kăl oei kiơ̆ ôh
'Bok Kei-Dei dang tơiung arih iĕm hơdai hăm Yêsu Krist boih, na iĕm athei adrin chă dôm tơdrong tơ kơpal plĕnh ti, anih mă Yêsu oei pơgơ̆r gah 'ma kơ 'Bă Sư 'Bok Kei-Dei
yua kơ bơ̆n nhen lôch boih, bơ̆n dang oei hơdai Yêsu Krist hăm 'Bok Kei-Dei
Tơ̆ng bơ̆n băt kơ Yêsu Krist ăn kơ bơ̆n arih thoi Sư, lei ning-mônh bơ̆n gô 'bôh Sư jur tơ bơ̆n, bơ̆n gô oei hơdai hăm Sư hiôk jơnap ling-lang
Lu bơngai thoi noh ưh kơ chu 'Bok Kei-Dei, 'Bok Kei-Dei hil tơpă wă phak lu sư
Sơ̆ iĕm kư̆m pơm mơ̆n dôm tơdrong thoi lu sư noh
'Nĕ pă hơlĕnh băl, yua kơ iĕm tŭk đĭ boih dôm tơdrong so, tơdrong mă iĕm juăt kơ pơm sơ̆, athei pơm mă tơpăt dang ei
Bơ̆n jing bơngai 'nao boih, 'Bok Kei-Dei pơjing bơ̆n 'nao hơbŏ thoi Sư, ăn kơ bơ̆n rai đunh rai hơgei hlôh tôm tơdrong Sư
Đĭ-đăng kơ bơ̆n dang minh khŭl bơngai đĕch; mă bơngai Grĕk, mă bơngai Juđê, mă bơngai kăt tơdra akar, mă bơngai ưh, mă bơngai tơmoi, mă bơngai pơlei kơtă, mă bơngai đĭch đe, mă bơngai rơngei, Yêsu Krist pơgơ̆r đĭ-đăng, hăm oei hơdai đĭ rim khŭl bơngai 'noh
Lu bơ̆n âu boih 'Bok Kei-Dei 'mêm mơnat, na rơih iŏk bơ̆n, wă kơ bơ̆n jing kon Sư; na bơ̆n athei băt 'mêm mơnat kơ đe lei-lăi, pơm 'lơ̆ng kơ đe thoi lu bơngai gơh găt
Kăl tơpă tơdrong 'mêm mơnat dih băl; dah bơ̆n đei tơdrong 'mêm mơnat dih băl boih, bơ̆n gô 'bôh tôm tơdrong bơ̆n pơm 'lơ̆ng
Yêsu Krist ăn kơ bơ̆n hiôk hơiă dih băl, na bơ̆n athei adrin kiơ̆ thoi noh, yua kơ 'Bok Kei-Dei rơih iŏk bơ̆n wă kơ bơ̆n pôm đon
Păng ling-lang 'nĕ kơ hiơt pơma bơnê kơ 'Bok Kei-Dei
Bơ̆n athei pơm kiơ̆ dôm nơ̆r Yêsu Krist ling-lang wă kơ bơ̆n bơtho dih băl hơgei 'blep trŏ thoi Sư wă
Mă tơdrong hơri kư̆m lei-lăi wă kơ bơtho dih băl tơdrong Sư, wă kơ bơ̆n hơri bơnê kơ 'Bok Kei-Dei, mă hơri tơdrong kră sơ̆, mă hơri tơdrong lu bơngai dang ei, mă hơri kiơ̆ kơ đon bơ̆n tơchĕng, mă tôm kơ tơdrong hơri nai wă kơ bơ̆n hơri bơnê kơ 'Bok Kei-Dei ngăl
Mă dôm tơdrong kiơ kiơ bơ̆n wă pơma dah wă jang, bơ̆n athei pơma pơjao kơ Kră Yang Yêsu hăm gơnang kơ Sư wă bơnê kơ 'Bă tơm bơ̆n 'Bok Kei-Dei
Lu bơngai drŏ-kăn, iĕm athei chu yom kơ klo iĕm pơgơ̆r yua kơ iĕm lui boih kơ Kră Yang Yêsu Krist
Ơ lu bơngai drŏ-nglo, iĕm athei băt 'mêm kơ akăn iĕm, 'nĕ kơ hơwĕng kơ sư
Ơ lu bơngai đei kon hơ'lơ̆p, iĕm 'nĕ kơ hil hơwĕng kơ lu kon iĕm, hli kơ lu sư rai ơh sơ'ngon rai dêh
Mă tôm tơdrong jang, iĕm athei jang mă tơpă, jang hăm đĭ jơhngơ̆m, 'nĕ kơ pơm đon, yua kơ iĕm jang wă pơhiôk Yŏng bơ̆n Yêsu Krist, ưh kơ sĭ iĕm jang wă pơhiôk kon bơngai đĕch ôh
Bơngai bu ưh kơ chu, sư wă pơm kơnê̆, 'Bok Kei-Dei kư̆m pơm tơwih kơ sư mơ̆n, yua kơ 'Bok Kei-Dei lăng kon bơngai lei-lăi đĕch
Ơ lu yŏng tơ'ngla lu bơngai đĭch, iĕm athei pơm mă 'lơ̆ng kơ lu đĭch iĕm, yua kơ iĕm kư̆m đei minh 'nu Yŏng tih hloh kơ iĕm, Sư oei tơ plĕnh ti
Bơ̆n athei adrin pơm mă 'lơ̆ng pơma mă trŏ kơ lu bơngai tam mă lui, wă kơ lu sư mơ̆ng trŏ na lui kơ 'Bok Kei-Dei
Bơ̆n athei pơma pơhiôk lu sư ling-lang, wă kơ bơ̆n gơh drơ̆ng lu sư mă trŏ
Inh wơh sư năm tơ iĕm wă kơ iĕm băt kơ nhôn oei 'lơ̆ng akâu, hăm wă kơ sư pơma pơlung iĕm, wă kơ iĕm hiôk kơ jơhngơ̆m 'biơ̆
Êpapra sư bơngai pôm pơlei hăm iĕm, sư kư̆m jang tơdrong Yêsu Krist na sư wă jet gia iĕm tơ âu
Sư krao khan apinh 'Bok Kei-Dei tơgŭm iĕm ling-lang, wă kơ iĕm lui kơjăp păng hlôh băt tôm tơdrong 'Bok Kei-Dei na pơm kiơ̆ hloi
Inh roi kơ iĕm tơpăt, sư bơngai jang dêh, sư jang wă tơgŭm iĕm, tơgŭm lu bơngai lui tơ pơlei Laodisê hăm Pơlei Hêrơ
Kơthơ âu nơ̆r inh Pôl pơma, buăl inh chih; lăp wă jê̆ tôch na ti inh chih kơdih
Iĕm 'nĕ hiơt kơ inh, đe oei chô̆ hăm tơlei glang mam ling-lang
Inh apinh 'Bok Kei-Dei wei-lăng iĕm tôm tơdrong
Sơnăm mă pêng lăm chăl Jêhôiakim, pơtao đe Juđa, na Nebukatnessar, pơtao Babilôn, năm truh tơ pơlei tih Jêrusalem wang wă blah iŏk
Pơtao pơkă kơ Aspenas, bơngai mă pơgơ̆r tơm lu linh krĕo, chă rơih iŏk lăm lu kon sâu Isơrael, lăm adrĕch pơtao păng lăm lu jang tih
Lăm lu buăl noh đei Đaniel, Hanania, Mêsael păng Asaria adrĕch adrung bơngai Juđa
'Nâu, Đaniel pơkă lăm jơhngơ̆m sư khan, ưh kơ wă sŏng sa tơmam 'lơ̆ng păng tơdrô pơtao soi kơ yang jing pơm kơ inh kơnê̆, na apinh bơngai wei-lăng 'nĕ pơgŏ sư pơm yoch kơnê̆ noh
Kră Yang 'Bok Kei-Dei pơm ăn bơngai wei-lăng linh krĕo gơh mơnat ăn kơ Đaniel
Đaniel khan kơ Hamensa bơngai wei-lăng linh krĕo mă kư̆m wei rong lu đe Đaniel, Hanania, Mêsael, Asaria thoi âu
Hamensa chu kiơ̆ nơ̆r lu sư apinh păng pơlong lăng lu sư lăm mơjĭt năr
Tôm mơjĭt năr boih, lăng muh măt lu sư oei bek 'lơ̆ng hloh kơ lu hơ'lơ̆p nai mă đei sŏng sa tơmam sa 'lơ̆ng đơ̆ng pơtao
Thoi noh, Hamensa ming lê̆ tơmam sa 'lơ̆ng păng tơdrô đơ̆ng ăn kơ lu sư sa ră păng ăn kơ lu sư sa 'nhot
Đơ̆ng noh, Kră Yang 'Bok Kei-Dei ăn kơ puăn 'nu bơngai tơdăm noh đei kơ̆l 'ngok gơh hơgei lăm rim tơdrong lu sư hŏk pơhrăm
Đaniel kư̆m đei gơh băt tơblang tơdrong tơ'bôh păng tơdrong apo
Dĭng truh tơ pơtao pơkă wă tơ'bơ̆p lu sư, na yŏng linh krĕo ba lu sư truh tơ anăp pơtao Nebukatnessar
Na pơtao apinh lu sư tôm tơdrong gah tơdrong gơh hơgei, na 'bôh lu sư gơh hơgei hloh kơ bơngai păng bơngai tơwir lăm jơ̆p kơ dêh char sư mơjĭt wơ̆t 'mơ̆i
Thoi ei, Đaniel oei hloi tơ noh dĭng truh tơ sơnăm blŭng-a lăm chăl pơtao Sirus
Lăm sơnăm mă 'bar lăm chăl pơtao Nebukatnessar, pơtao đei apo 'bôh, na lăm jơhngơ̆m ưh kơsŭk dĭng mah pă đei tep
Thoi noh, na pơtao krao lu bơngai hơgei, lu pơjâu, lu bơngai Kalđê wă athei tơblang tơdrong pơtao đei apo 'bôh
Lu sư năm đĭ 'bơ̆t anăp 'Bok pơtao
Pơtao tơl lu bơngai noh thoi âu: Tơdrong noh lĕch hlôi đơ̆ng inh boih
Tơdah lu iĕm ưh kơ roi kơ inh băt tơdrong apo noh thoi yơ păng tơblang liơ, lei lu iĕm gô lôch sơ̆k akâu, hnam lu iĕm đe kư̆m gô pơrăm đĭ truh tơ hơnă
Thoi noh na pơtao blĕk hil dêh, na athei đe rôp pơlôch đĭ lu bơngai hơgei lăm char Babilôn
Thoi noh na nơ̆r noh kư̆m athei lu bơngai jang kơ pơtao wă năm pơlôch lu bơngai hơgei, na kư̆m wă chă Đaniel hăm lu buăl sư hai wă pơlôch
Đaniel khan kơ Ariok yŏng linh wei pơtao thoi âu: Yua kơ kiơ mă đei tơdrong hăt hot dêh đơ̆ng pơtao thoi noh
Ariok roi ăn kơ Đaniel băt hơđăl
Đaniel năm mơ̆t hloi, apinh pơtao ăn kơ sư hơya minh 'bar năr dơ̆ng wă kơ gơh tơblang tơdrong pơtao apo noh
Đơ̆ng noh, Đaniel brŏk tơ hnam păng roi dôm tơdrong noh kơ buăl sư Hanania, Misael păng Asaria
Sư apinh buăl sư krao khan hơpơi kơ Kră Yang 'Bok Kei-Dei mơnat kơ lu sư tơ'bôh ăn tơdrong hlơp noh, wă kơ Đaniel hăm lu buăl sư huay kơ đe pơlôch, hơdai hăm lu bơngai hơgei đe Babilôn
Đaniel dơ̆ng 'bơ̆t anăp pơtao drơ̆ng thoi âu: Tơdrong hlơp mă pơtao wă kơ băt, na mă dôm lu bơngai hơgei lu bơngai hlôh wao, lu pơjâu tă ưh kơ đei bu gơh tơblang ăn kơ ih băt ôh
Ơ pơtao kơplah ih 'bĭch kơpal giơng đei tơdrong ih tơchĕng ning-mônh gô đei tơdrong truh, thoi noh yang mă đei tơbăt tơdrong hlơp kơ pơtao 'bôh noh gô truh
Gah inh, tơdrong mă hlơp noh đei tơ'bôh boih kơ inh, ưh kơ sĭ kơ đơ̆ng inh gơh hơgei hloh kơ bơngai nai ôh lăm lu bơngai mă oei arih; mă-lei wă roi tơbăt ăn kơ pơtao 'bôh nhen păng ăn kơ pơtao băt mă lăm đon tơchĕng
Ơ pơtao, pơtao lăng păng âu, đei minh pôm rup man tih
Rup man noh tih păng hlĭch chrơp; dơ̆ng 'bơ̆t anăp pơtao păng rup hơbŏ krưp tơpă
Kơ̆l rup âu man hăm maih rơgoh, kơtơh hăm ti sư man hăm hu; klak hăm blu sư man păng kong
tơkong man păng bơsei păng tơpang jơ̆ng minh puăt man păng bơsei minh puăt păng lơ̆n
Pơtao oei lăng pơglăn tơ rup man noh dĭng truh tơ đei minh pôm tơmo ưh kơ trŏ đơ̆ng ti kon bơngai klơ̆m, năm hơtat tơ tơpang jơ̆ng mă man păng bơsei hăm teh lơ̆n noh păng jơ̆ng noh pơchah đĭ
Noh boih tơdrong ih apo 'bôh
Dang ei lu nhôn gô tơblang ăn 'bơ̆t anăp ih
Mă-lei đơ̆ng rŏng kơ ih, gô đei minh pôm char nai, iung blah tơrăn 'biơ̆ kơ dêh char pơtao ih; đơ̆ng noh đei dơ̆ng dêh char mă pêng, wă khan kong gô pơgơ̆r jơ̆p kơ teh đak
Bê̆ gah ih đei 'bôh tơpang hơnglâu jơ̆ng minh puăt hăm bơsei minh puăt hăm teh lơ̆n, noh wă khan minh pôm char gô klaih asong; mă-lei lăm dêh char gô đei dêh char mơ'nah pran thoi bơsei, kiơ̆ thoi ih đei 'bôh bơsei hrâu hăm teh lơ̆n
Lu hơnglâu jơ̆ng minh puăt hăm bơsei minh puăt hăm lơ̆n
Ih đei 'bôh bơsei hrâu hăm lơ̆n dêh noh kư̆m đei minh puăt dêh char pran dêh char tơrăn, noh lu sư tơhrâu băl adrĕch kon bơngai; mă-lei sư ưh kơ đei tơklep băl, kư̆m thoi bơsei ưh kơ tơklep hăm lơ̆n
Đơ̆ng noh pơtao Nebukatnessar drap, kơkuh kơ Đaniel păng athei pơyơ̆r ăn tơmam apah păng pơgang 'bâu phu ăn kơ Đaniel
Pơtao pôk ăn Đaniel pơm tih păng pơjao ăn kơ sư tơmam mă gĭt dêh
Pơtao ăn kơ sư pơgơ̆r đĭ lăm char Babilôn
Đaniel apinh pơtao, thoi noh pơtao kư̆m ăn kơ Sadrak, Mêsak păng Abetnigo jang pơm tih lăm char Babilôn, mă-lei Đaniel oei jang kơtă lăm hnam pơtao
Pơtao Nebukatnessar man minh pôm rup hăm maih, kơjung tơdrâu-jĭt hơgăt păng tih sư tơdrâu hơgăt; man pơdơ̆ng tơ lăm thŭng glă Dura, lăm char Babilôn
Thoi noh, na lu yŏng kuan tih, yŏng pơgơ̆r linh, yŏng wei jên, lu yŏng bơ̆jang lăm hnam pơtao, yŏng pơgơ̆r tơring kư̆m truh đĭ tơ noh wă akŭm pơih blŭng-a wă kơkuh kơ rup man ei mă đơ̆ng pơtao athei đe man keh boih; đĭ-đăng lu sư dơ̆ng 'bơ̆t anăp tơklă rup man mă pơtao đei man noh
'Bơ̆t ei na đei minh 'nu bơngai bơ̆jang pơih pơma, pơma 'bơ̆r re roi tơbăt khan: Đĭ kon pơlei đĭ dêh char, đĭ nơ̆r pơma 'nâu nơ̆r pơkă athei iĕm
Tơdah iĕm kơtơ̆ng keng, brŏ, tơgiĕp, 'lal, lillul đe hlôm re, lei lu iĕm athei drap bon kơkuh kơ rup man mă pơtao pơdơ̆ng âu
Thoi noh, na mưh lu kon tơring kơtơ̆ng keng, brŏ, tơgiĕp, 'lal re, đĭ-đăng teh đak, rim kơ nơ̆r pơma, drap đĭ wă kơkuh kơ rup man mă pơtao Nebukatnessar đei pơm noh
Kơplah noh dôm lu bơngai hơgeia năm jê̆ răp lăng wă kêng lu bơngai Juđa
Thoi noh lu đe ei ôr năm roi kơ pơtao Nebukatnessar thoi âu: Ơ pơtao, hơpơi kơ ih đei arih ling-lang
Ơ pơtao ih boih pơkă, bơngai bu kơtơ̆ng keng, brŏ, 'lal re, athei đĭ-đăng kon bơngai drap kơkuh kơ rup man păng maih noh
Păng lu đe bu mă ưh kơ drap kơkuh kơ rup man noh, đe gô klơ̆m lê̆ sư tơ lăm ŭnh kơdơ̆r
Pơtao Nebukatnessar pơma khan kơ lu sư thoi âu: Ơ Sadrak, Mêsak, Abetnigo hăm trŏ kơ lu iĕm kuă kơkuh kơ yang inh păng kư̆m kuă kơkuh kơ rup yang mă inh 'nao man păng maih noh hei hă
Sadrak, Mêsak, Abetnigo tơl pơtao thoi âu: Ơ pơtao Nebukatnessar, gah tơdrong noh, ưh kơ kăl kơ nhôn roi kơ ih
Wơh lu bơngai pran kơtang, lăm khŭl linh sư năm rôp chô̆ Sadrak, Mêsak, Abetnigo, na athei năm klơ̆m hơtat lăm ŭnh kơdơ̆r noh
Đe hơloh rôp chô̆ hloi pêng 'nu tơdăm noh, chô̆ hơbĭ hăm hơbĕn ao, mă ao tai 'nguaih hai na klơ̆m lu sư tơ lăm ŭnh kơdơ̆r noh
Đơ̆ng noh pơtao athei gơnhĕk dêh, mă ŭnh noh kư̆m tŏ hloh tơpă, na lu bơngai klơ̆m Sadrak, Mêsak, Abetnigo, noh ŭnh dơhlông sa lu sư kư̆m lôch đĭ
Gah lu pêng 'nu lu tơdăm, Sadrak, Mêsak, Abetnigo klơ̆m lu sư tơ lăm ŭnh kơdơ̆r noh akâu lu sư oei chô̆ đĕch
Pơtao pôk ăn kơ Sadrak, Mêsak, Abetnigo pơm yŏng pơgơ̆r lăm tơring Babilôn
Tơdrong hiôk inh na inh wă roi tơbăt ăn kơ lu iĕm, dôm tơdra hlĭch păng tơdrong chrơp mă Kră Yang 'Bok Kei-Dei Tih hloh đei pơm ăn kơ inh
Inh Nebukatnessar, oei pơdơh hiôk lăm hnam inh păng rai ư-ang lăm hnam pơtao inh
Inh đei apo 'bôh pơm kơ inh hli tơtăm; dôm tơdrong inh tơchĕng 'bơ̆t inh oei kơpal giơng păng dôm kơ̆l 'ngok inh 'bôh pơm kơ inh hơwơ̆l hơwang
Thoi noh inh chih roi tơbăt, athei ba đĭ-đăng lu bơngai hơgei lăm char Babilôn năm truh tơ inh, wă kơ lu sư tơblang tơdrong inh apo 'bôh
Dang ei lu bơngai pơm tih lu bơngai Kalđê păng lu pơjâu truh đĭ, inh roi ăn đĭ-đăng tơdrong inh apo 'bôh kơ lu sư, mă-lei lu sư ưh kơ đei bu gơh tơblang ăn kơ inh
'Long noh rai tih rai kơjăp; kơnhŏng wĕch sư hơtŭt kơ plĕnh păng mă đe oei tôch kơ teh kư̆m oei tơmang 'bôh sư
Hla sư 'lơ̆ng plei sư trem, đĭ-đăng kon sem gơh sa plei sư, lu sem bri ngôi tơ ala yơ̆p sư, lu sem păr kôp tơ dơng sư păng lu kon bơngai sĕch akar oei arih đơ̆ng sư
Inh lăng lu tơdrong lăm kơ̆l 'ngok inh 'bôh, kơplah inh oei 'bĭch kơpal giơng păng âu, inh đei 'bôh minh 'nu yang 'lơ̆ng rơgoh wei-lăng tơnơm 'long noh sư jur đơ̆ng plĕnh
Tơdrong hơgăt noh đơ̆ng lu yŏng mă wei-lăng pơkă păng nơ̆r lu bơngai 'lơ̆ng rơgoh đei roi tơbăt, wă kơ lu bơngai oei arih băt kơ Kră Yang 'Bok Kei-Dei Tih hloh pơgơ̆r lăm teh đak kon bơngai; Sư wă ăn kơ bu mơ̆ng kơ Sư wă păng gô tơiung lu bơngai răm-'băm tơ anih pơgơ̆r noh
Tơnơm 'long mă ih đei 'bôh noh, gô jing pran păng tih, kơjăp kơnhŏng wĕch hơtŭt kơ plĕnh păng jơ̆p kơ teh đak tơmang 'bôh
Hla sư 'lơ̆ng tơpă păng plei sư trem đei tôm mah kơ lu sem brem sa, lu sem bri ngôi tơ ala yơ̆p sư păng lu sem păr gô pơm tơpu tơ lăm dơng sư
Đe gô pơpuh lê̆ ih đơ̆ng lăm kon bơngai păng ih gô oei hơdai hăm kon sem brem tơ bri, ih gô sa 'nhĕt thoi rơmo păng akâu jăn ih tŭk gô gom hơiuh đĭ-đăng truh tơpơh sơnăm, dĭng mă truh tơ ih 'blŏk băt kơ Kră Yang 'Bok Kei-Dei Tih hloh pơgơ̆r lăm teh đak kon bơngai păng Sư ăn kơ bu mơ̆ng kơ Sư wă
Bê̆ tơdrong đei khan boih 'măn lê̆ tơm hăm rơh 'long 'noh, wă khan dang yơ ih băt kơ Kră Yang 'Bok Kei-Dei Tih hloh pơgơ̆r teh đak kon bơngai kơplah noh tơdrong pơgơ̆r gô tơwih kơ ih
Thoi noh
Ơ Pơtao, apinh ih mơ̆ng nơ̆r inh bơtho khan kơ ih; iŏk bĕ tơdrong tơpăt na huai iŏk đơ̆ng yoch, 'mêm bĕ kơ lu bơngai dơnuh hin wă huai iŏk đơ̆ng dôm tơdrong kơnê̆ ih pơm
Đĭ-đăng tơdrong noh tă truh kơ pơtao Nebukatnessar ngăl
Hlôi kơ mơjĭt-'bar khei, kơplah pơtao yak nơnăm rok cham hnam pơtao Babilôn
Nơ̆r pơma tam mă tôch, na đei hloi nơ̆r đơ̆ng plĕnh ti khan thoi âu: Ơ pơtao Nebukatnessar, đei tơbăt kơ ih boih: Anih pơtao pă đei tơ ih boih
Kơplah noh tơdrong hơgei đei dơ̆ng tơ lăm inh, inh đei ư-ang lăm dêh char pơtao inh, tơdrong krưp rŏ hơdah hơdong tơ inh dơ̆ng; dôm lu yŏng pơgơ̆r lu pơm tih gô năm kơkuh kơ inh
Đe gô pôk inh pơm pơtao dêh char păng tơdrong inh pơgơ̆r rai pran kơjăp
Belsatsar oei huch tơdrô, athei đe iŏk pơnhan maih, pơnhan hu mă đơ̆ng pơtao Nebukatnessar 'bă sư, mă đei iŏk kơchŏk đơ̆ng lăm hnam akŭm pơlei Jêrusalem noh, wă ăn kơ pơtao păng lu kuan tih, lu akăn tơm, akăn kơnhŏng pơtao kư̆m yua pơnhan noh huch
Đe năm iŏk hloi boih, lu kơchŏk pơnhan maih mă đei iŏk đơ̆ng hnam akŭm Kră Yang 'Bok Kei-Dei, đơ̆ng pơlei Jêrusalem; păng pơtao hăm lu kuan tih, lu akăn tơm, lu akăn kơnhŏng pơtao lu sư yua pơnhan noh huch tơdrô
Thoi noh lu sư huch tơdrô păng drap kơkuh bơnê kơ rup yang đe man păng maih păng hu păng kong păng 'long păng bơsei păng tơmo
Na muh măt pơtao păng đon tơchĕng sư tơplih pơm kơ sư hơwơ̆l hơwang; lu kơting rŏng sư pă tơklep păng 'bar pah kŭl-tăng sư pơpơ̆ hơtŭt băl
Pơtao krao ôr athei đe krao lu bơngai hơgei, lu bơngai gơh tơwir lu pơjâu bơngai Kalđê truh
Đơ̆ng noh, pơtao khan kơ bơngai hơgei, lu bơngai pơjâu bơngai Kalđê lăm Babilôn thoi âu: Bu gơh đŏk chư 'nâu
Kơplah ei đĭ-đăng lu bơngai hơgei mơ̆t; mă-lei lu sư đŏk chư noh ưh kơ gơh, kư̆m ưh kơ gơh wă tơblang ăn kơ pơtao mơ̆n
Pơtao Belsatsar bơngơ̆t dêh; muh măt sư rai pha; lu kuan pơgơ̆r hnam pơtao kư̆m hiơ̆k bơngơ̆t
Tơ lăm dêh char đei minh 'nu bơngai, đei Yang Bơhngol 'Lơ̆ng oei, lăm chăl 'bă ih đe đei 'bôh tơ lăm sư đei tơdrong hơdah, đei tơdrong hơgei, đei đon hlôh wao, tơdrong gơh hơgei nhen thoi Yang
Thoi noh pơtao Nebukatnessar, 'bă ih, kơdih akâu 'bă ih đei pôk boih sư noh pơm yŏng jing kơ̆l kơ đĭ-đăng lu bơngai hơgei păng lu bơngai pơjâu, lu bơngai hơgei gơh tơwir lăm adrĕch Kalđê
Thoi noh đe năm ba Đaniel 'bơ̆t anăp pơtao
Đơ̆ng noh, pơtao khan kơ Đaniel thoi âu: Ih hăm trŏ kơ Đaniel ưh, minh 'nu lăm lu bơngai Juđa mă 'bă inh chông ba đơ̆ng dêh Juđa mă pơm đĭch
Inh đei kơtơ̆ng đe roi khan ih đei Yang Bơhngol 'Lơ̆ng lu Yang oei lăm ih păng đe đei 'bôh tơ lăm ih đei hơdah, gơh hơgei, hlôh wao păng gơh băt phara kơ đe
Dang ei lu bơngai gơh tơwir, lu pơjâu đe năm ba truh tơ âu 'bơ̆t anăp inh boih ră wă kơ lu sư đŏk chư noh păng wă kơ tơblang ăn kơ inh; mă-lei lu sư ưh kơ gơh tơblang
Thoi noh Đaniel tơl pơma 'bơ̆t anăp pơtao thoi âu: Pơtao ih kư̆ kơ bơwei tơmam noh păng gô apah lu đe nai tơmam noh
Mă khan, huay kơ apah inh kư̆m đŏk ăn lu chư noh kơ ih păng tơblang ăn kơ ih pơtao
Ơ pơtao, Kră Yang 'Bok Kei-Dei Tih hloh đei ăn boih tang-dŏ pơtao păng tơdrong pơgơ̆r tih, tơdrong pơyom, tơdrong ư-ang kơ pơtao Nebukatnessar 'bă ih
Mă-lei yua kơ jơhngơ̆m sư pơang kơdih akâu, arăng kơ̆l na jing pơang, na sư hiong boih tang-dŏ pơtao păng đe ưh pă ư-ang kơ sư
Ơ Pơtao Belsatsar, kon pơtao Nebukatnessar ih kư̆m lei-lăi, mă ih băt boih dôm tơdrong noh ră, jơhngơ̆m ih kư̆m ưh kơ đei chu iŏk tŏ sĕt
Mă-lei pôk kơdih akâu blah Kră Yang kơpal plĕnh păng iŏk pơđĭ lu kơchŏk pơnhan hu maih đơ̆ng hnam akŭm Kră Yang păng yua huch tơdrô hơdai hăm lu yŏng lăm hnam pơtao, lu akăn tơm, akăn kơnhŏng pơtao
Pơtao kư̆m kơkuh kơ rup yang pơm păng hu păng maih păng kong păng mam păng 'long păng tơmo; lu yang mă đei măt mă ưh kơ gơh 'bôh, đei đon mă ưh kơtơ̆ng ưh kơ băt kiơ păng pơtao ưh kơkuh kơ Kră Yang 'Bok Kei-Dei Sư boih Yang Tơ'ngla mă chĕp tơdrong arih păng tôm lu trong gơlong pơtao pơm
Thoi noh đơ̆ng anih Sư đei wơh tơpang ti truh tơ âu păng đei chih lu chư âu
Lu chư mă đei boih noh wă khan thoi âu:
Tekel wă khan: Pơtao đei kŏng boih kơpal 'long kŏng păng 'bôh ưh kơ tôm
Kiơ̆ thoi nơ̆r pơtao Belsatsar, đe iŏk ao pơtao pơhrŭk hloi kơ Đaniel; tơ'băk ăn kơ sư kon kiơng maih păng tơbăt hloi pôk sư pơm tih mă pêng lăm lu 'bok pơgơ̆r dêh char sư
Lăm măng noh hloi pơtao Belsatsar bơngai Kalđê đe pơlôch
Pơtao Đarius pôk ăn minh-hrĕng 'bar-jĭt 'nu pơm yŏng pơgơ̆r tơring, wă asong băl pơgơ̆r jơ̆p tơ lăm dêh char sư
Tơ kơpal 'biơ̆ kơ lu đe noh đei pêng 'nu jing kơiĕng pơtao, lăm noh đei Đaniel
Lu yŏng pơgơ̆r tơring, athei roi tơbăt ăn kơ lu đe pêng 'nu noh băt rim kơ tơdrong kiơ kiơ, na wă kơ pơtao huay pă hiơ̆k kơ minh tơdrong kiơ
Na Đaniel pơm yŏng tih hloh 'biơ̆ kơ bre 'bar 'nu noh păng kư̆m tih hloh kơ lu yŏng pơgơ̆r tơring, yua kơ sư đei tơdrong gơh hơgei; na pơtao pôk ăn kơ sư pơm tih hloh kơ đĭ-đăng lăm char sư
Bre kơiĕng pơtao păng yŏng pơgơ̆r tơring lu sư năm khan păng apinh 'Bok pơtao thoi âu: Ơ pơtao Đarius, hơpơi kơ ih arih ling-lang
Đĭ kơ lu yŏng kơiĕng pơtao păng yŏng linh păng yŏng pơgơ̆r tơring lăm dêh char, lu bơngai bơ̆jang tih, lu sư pơđâu băl lăp đon boih wă apinh ih ăn tơdrong pơkăm gơret tơpă lăm pêng-jĭt năr, bơngai bu mă krao khan kơ yang nai dah krao apinh bu nai 'nguaih kơ pơtao, na, ơ pơtao, lu bơngai noh klơ̆m hơtat lê̆ sư tơ lăm war dăm-brang
Đơ̆ng noh pơtao Đarius chih hloi hla bơar pơkăm na kĭ anăn sư
Kơplah dang ei lu đe noh pơtơm băl akŭm, 'bôh Đaniel oei krao khan kơ Kră Yang 'Bok Kei-Dei
Na, pơtao drôih iung đơ̆ng hrôih, sư hăt hot kơdâu năm tơ sơlŭng dăm-brang
Pơtao năm 'nao wă jê̆ sơlŭng dăm-brang, sư krao Đaniel hăm nơ̆r sơ'ngon pơtao pơma hăm Đaniel thoi âu: Ơ Đaniel, đĭch đam Kră Yang 'Bok Kei-Dei mă arih ling-lang
Na Đaniel khan kơ pơtao: Ơ pơtao hơpơi kơ ih arih ling-lang
Na, pơtao chhôk dêh păng athei đe hơtŏk Đaniel đơ̆ng lăm sơlŭng
Thoi ei na đe hơtŏk Đaniel tơ kông păng đĭ-đăng lu đe lăng Đaniel ưh kơ đei rơka kiơ tơ akâu sư; yua kơ sư gơnang kơ Kră Yang 'Bok Kei-Dei sư
Kiơ̆ thoi pơtao đei athei, dôm lu bơngai đêl kêng Đaniel noh hăm lu kon akăn sư, athei đe klơ̆m lê̆ tơ lăm sơlŭng dăm-brang noh
Lu sư tam mă truh tơ kơđĕl sơlŭng ră mă-lei kơplah noh lu dăm-brang plŏng rôp hek hok kơting đĭ hloi
Đaniel đei tơdrong pŭn hiôk đĭ chăl arih sư kơplah oei pơtao Đarius păng pơtao Sirus bơngai Pherơsơ pơm pơtao
Thoi noh, Đaniel khan: Kơmăng inh oei tep, inh apo 'bôh, lăm tơdrong tơ'bôh kơ inh thoi âu: Đei puăn tŏ trong kial tơthu bah kơpal đak Dơsĭ Tih
Đơ̆ng noh, đei puăn tŏ kon sem brem tih lĕch đơ̆ng đak; puăn tŏ kon sem brem 'nâu phara băl
Đơ̆ng rŏng kơ noh, inh lăng, đei 'bôh dơ̆ng kon sem brem plơ̆ng hơbŏ thoi djrang, tơ kơpal rŏng sư đei puăn tŏ pơnăr thoi pơnăr sem
Sem brem noh đei puăn tŏ kơ̆l păng ăn kơ sư gơh pơgơ̆r
Kơplah inh lăng lu hơke noh păng 'nâu đei minh pôm hơke plơ̆ng dơ̆ng chăt tŏk-bŏk lu hơke mă đêl chăt adrol hei păng đei pêng tŏ lu hơke chăt adrol tơgloh hloi 'bơ̆t anăp sư
Hơke noh đei măt thoi măt kon bơngai păng đei 'bơ̆r pơma dôm lu nơ̆r kơnê̆, pơrŏ pơang
Dang ei inh lăng dơ̆ng yua kơ tơdrong pơrŏ pơang na mă lĕch nơ̆r pơma đơ̆ng hơke noh
Thoi noh inh lăng dĭng truh tơ sem brem noh đe pơlôch, akâu sư đe pơrăm đĭ păng klơ̆m ăn kơ ŭnh sa
Gah lu sem brem nai pă đei gơh pơgơ̆r boih Mă-lei ăn arih sot 'biơ̆ minh bơyan minh kơchon
Inh kư̆m lăng dôm tơdrong inh đei apo 'bôh kơmăng noh
'Nâu, inh 'bôh dơ̆ng minh 'nu Yang thoi kon bơngai jur hăm hơmơ̆l đơ̆ng plĕnh; Sư truh tơ 'Bok Arih đơ̆ng sơ̆ păng đe ba sư 'bơ̆t anăp 'Bok Arih đơ̆ng sơ̆
Gah inh Đaniel, jơhngơ̆m inh ơh sơ'ngon lăm akâu inh păng dôm tơdrong inh đei 'bôh pơm kơ inh hơwơ̆l hơwang
Inh năm dơ̆ng tơ jê̆ minh 'nu bơngai mă oei dơ̆ng tơ noh păng inh apinh Sư gah tơdrong 'nâu tơpă thoi yơ
Sư hloi khan kơ inh păng tơblang ăn kơ inh dôm tơdrong noh thoi âu
Puăn tŏ sem brem tih, wă khan puăn 'nu pơtao wă iung blah teh âu
Kơplah noh inh oei lăng hơke tơblah hăm lu 'Bok 'lơ̆ng rơgoh jei sư
Mă-lei tơdrong sek tơlang gô truh păng đe gô iŏk lê̆ tơdrong pơgơ̆r đơ̆ng sư, wă pơrăm tơhiong tôch đĭ hloi
Kơplah noh inh 'bôh triu tơno năm tơ̆m hơnhaih tơ gah bơmơ̆t, gah yă-nơ̆m păng gah gơal
Ưh kơ đei kon sem brem kiơ gơh kĕ tơblah hăm sư păng ưh kơ đei bu kĕ pơklaih đơ̆ng ti sư
Sư wă pơm kiơ mơ̆ng kơ sư wă păng sư jing rai tih
Yua kơ đei minh lăm lu hơke noh, chăt dơ̆ng minh pôm hơke iĕ, rai tih, rai tih jing kơjăp, gah gơal gah hơlĕch, tơklă tơ gah teh đak ư-ang
Sư rai tih kơjung truh tơ khŭl linh tơ plĕnh; sư tơhuŏng linh tơ teh mơ'nah khŭl linh đơ̆ng sơnglŏng đơ̆ng noh sư pơjuă lê̆
Kơplah mă inh, Đaniel, lăng tơdrong tơ'bôh noh păng inh chơchă wă kơ băt nhen wă khan kiơ, 'nâu thoi đei minh 'nu drŏ-nglo dơ̆ng 'bơ̆t anăp inh
Triu tơno mă ih đei 'bôh, đei 'bar tŏ hơke, noh bre pơtao Mêdi păng pơtao Pherơsơ
Bơbe bram, noh pơtao dêh char Grĕk păng đei hơke chăt tŏk-bŏk sơlam măt wă khan pơtao blŭng-a
Gah hơke mă tơgơ̆ boih, đei dơ̆ng puăn tŏ ake tơplih 'bơ̆t doh, wă khan đơ̆ng minh pôm dêh char kla asong jing puăn tŏ dêh char, mă-lei ưh pran thoi pơtao adrol noh
Truh kơ năr tôch kơ dêh char lu sư, tơdah lu bơngai kơnê̆ pơm tôm boih, na đei minh 'nu iung pơm pơtao, noh jơ̆ bơngai đei muh măt khĕnh nuih păng băt đĭ dôm tơdrong hlơp
Sơnăm blŭng-a, Đarius, kon drŏ-nglo Asêrus, gah adrĕch adrung Mêdi bơngai mă đe pôk pơm pơtao dêh Kalđê
lăm sơnăm blŭng-a sư pơgơ̆r dêh char sư, inh, Đaniel, dơ̆ng lăm sơ̆p hla bơar băt kơ dôm sơnăm mă nơ̆r Kră Yang đei khan kơ Jêrêmi bơngai yŏng khan lê̆ adrol, wă kơ 'blep trŏ kơ pơlei Jêrusalem gô juơ lăm tơpơh-jĭt sơnăm
Inh lăng tơ Kră Yang 'Bok Kei-Dei, noh Kră Yang 'Bok Kei-Dei, inh krao khan, hơpơi apinh păng ơ̆t kơ sŏng sa, hrŭk ao 'bi, pung tơnuh tơ kơ̆l na krao chă
Lu nhôn pơm yoch boih, pơm tơdrong ưh kơ trŏ, oei arih sa kơnê̆, lu nhôn ưh kơ chu păng achăng lê̆ tơdrong juăt păng nơ̆r Ih tơtă
Lu nhôn ưh kơ mơ̆ng lu đĭch đam Ih wă khan lu bơngai khan lê̆ adrol, yua anăn Ih na khan kơ pơtao, lu kuan tih, lu 'bok yă nhôn păng đĭ kon pơlei kơpal teh
Ơ Kră Yang 'Bok Kei-Dei, Ih 'lơ̆ng tơpă, gah nhôn đei tơdrong mơlâu, thoi năr âu; tơdrong noh gom lê̆ lu bơngai Juđa, kon pơlei Jêrusalem, kơ đĭ-đăng lu bơngai Isơrael oei jê̆, oei ataih, tơ lăm jơ̆p kơ teh đak mă Ih pơm ăn kơ lu sư tơklah tơklang, yua kơ tơdrong lu sư yoch hăm Ih
Ơ Kră Yang 'Bok Kei-Dei, gah lu nhôn, gah lu pơtao, lu kuan tih, lu 'bok yă nhôn, đei tơdrong mơlâu, lu nhôn đei pơm yoch hăm Ih
Kră Yang 'Bok Kei-Dei Ih đei tơdrong mơnat ăn păng huay kơ jô̆ yo, Ih Kră Yang 'Bok Kei-Dei lu nhôn; mă khan lu nhôn ưh kơ chu Ih
Lu nhôn kuă kơ mơ̆ng nơ̆r Kră Yang 'Bok Kei-Dei lu nhôn, mă Sư wă kơ rok kiơ̆ trong khôi juăt Sư đei yua lu đĭch đam Sư wă khan lu bơngai khan lê̆ adrol khan 'bơ̆t anăp lu nhôn
Ih pơsĭt kơ nơ̆r mă pơm tơwih kơ lu nhôn, kơ lu 'bok sek tơlang, đei sek tơlang boih kơ lu nhôn mă đei hlôi tơdrong răm truh kơ lu nhôn yua kơ jơ̆p teh đak tam mă đei tơdrong phak thoi noh, mă đei phak Jêrusalem
Dang ei, ơ Kră Yang jơ̆ Kră Yang 'Bok Kei-Dei lu nhôn, Ih boih yua tơpang ti pran kơtang Ih chông anhăk lu nhôn lĕch hlôi đơ̆ng dêh Êyiptơ, anăn Ih đei ư-ang thoi âu năr âu
Gah lu nhôn pơm yoch pơm tơdrong kơnê̆ boih
Kră Yang 'Bok Kei-Dei, kư̆ kiơ̆ tơdrong tơpăt Ih, inh apinh Ih pơm kơ tơdrong Ih hil weh đơ̆ng pơlei Jêrusalem Ih, wă khan kông rơgoh Ih; yua kơ tơdrong yoch lu nhôn păng tơdrong kơnê̆ lu 'bok yă nhôn, na mă pơlei Jêrusalem păng kon pơlei pơla sư pŭ iŏk tơdrong pơ'brơh đơ̆ng lu bơngai oei tăp dăr kơ lu nhôn
Ơ Kră Yang 'Bok Kei-Dei mơ̆ng mă tôm bĕ; ơ Kră Yang 'Bok Kei-Dei mơnat ăn bĕ
Ơ Kră Yang 'Bok Kei-Dei
'Blŏk bĕ păng pơm bĕ
Ơ Kră Yang 'Bok Kei-Dei inh
thoi ei inh oei pơma lăm tơdrong krao khan âu, Gabrel, bơngai mă inh đei 'bôh lăm tơdrong tơ'bôh kơ inh blŭng-a, đei wơh păr hrĕnh năm hơtŭt kơ inh 'bơ̆t jơ đe pơyơ̆r tơmam soi 'buh kơsơ̆
Sư bơtho inh păng pơma hăm inh thoi âu: Ơ Đaniel dang ei inh truh wă ăn tơdrong hơgei păng hlôh wao kơ ih
Đơ̆ng kơplah ih pơtơm 'nao krao apinh; păng inh truh tơ âu inh wă tơbăt kơ ih tơdrong noh; yua kơ ih bơngai mă 'Bok Kei-Dei 'mêm mơnat dêh
Thoi ei tơchĕng bĕ kơ tơdrong noh păng athei băt hlôh kơ tơdrong tơ'bôh
Đei tơpơh-jĭt 'măng giĕng hơgăt kơ kon pơlei Ih hăm pơlei rơgoh tih Ih, wă găn tơdrong pơm glăi, hŭt lê̆ tơdrong yoch chhut rơgoh tơdrong kơnê̆ păng ba tơdrong tơpăt ling-lang hloi, wă pơsĭt anih tơdrong tơ'bôh păng nơ̆r khan lê̆ adrol păng tuh đak rơmă kơ Yang rơgoh hloh
Ih athei băt păng hlôh tơdrong âu đơ̆ng năr mă athei pơjing păng hơmet ming Jêrusalem, dĭng truh Yang mă đei tuh đak rơmă, wă khan pơtao, na đei tơpơh 'măng giĕng păng tơdrâu-jĭt 'bar 'măng giĕng; pơlei tih đei pơdơ̆ng man ming, đei trong pơlei păng bơnang yua kơplah đei tơdrong anat anot
Lăm sơnăm mă pêng lăm chăl Sirus pơm pơtao dêh char Pherơsơ; đei minh tơdrong tơ'bôh ăn kơ Đaniel đe krao sư Beltơsatsar
Tơdrong tơ'bôh noh sĭt tơpă wă khan tơdrong tơblah tih
Đaniel hlôh kơ tơdrong noh păng băt kơ tơdrong tơ'bôh noh wă khan kiơ
Lăm lu năr noh, inh Đaniel, oei sơ'ngon lăm pêng 'măng giĕng
Inh ưh kơ sa tơmam 'lơ̆ng păng sik hơmu 'nhĕm kư̆m ưh kơ đei tah lăm 'bơ̆r inh păng inh kư̆m ưh kơ pik đak pơgang 'bâu phu dĭng đĭ pêng 'măng giĕng
Năr mă 'bar-jĭt puăn khei mônh, inh oei cheng glung tih Hideke
Inh bơyar măt inh păng lăng 'bôh, minh 'nu hrŭk ao che 'bui kok, tơ̆n tơlei tơ̆n păng maih rơgoh Upha
Akâu sư thoi jơmŏng; muh măt sư kư̆m thoi kơmlat păng măt sư thoi pla ŭnh; jơ̆ng, ti sư rang thoi mam kong păng nơ̆r pơma sư thoi nơ̆r tơpôl bơngai lơ
Đơ̆ng noh đei tơpang ti pel inh, na inh iung hơtơ̆p kŭl-tăng, tơjră ti tơ teh
Mă-lei pơtao dêh char Pherơsơ găn inh lăm 'bar-jĭt mônh năr; mă-lei, 'nâu, Mikael mă minh lăm lu Linh jang Tih hloh, đei truh păng tơgŭm inh boih păng inh oei tơ noh hăm lu pơtao Pherơsơ
Kơplah sư oei pơma hăm inh lu nơ̆r noh, inh kŭp kơ̆l tơ teh păng oei hreh
'Nâu, đei minh 'nu hơbŏ sư thoi tơdăm kon bơngai năm pel 'bơ̆r inh
Na 'bơ̆r inh ha pơma hăm yang mă dơ̆ng 'bơ̆t anăp inh thoi âu: Ơ yŏng inh, tơdrong truh dơ̆ng kơ inh yua kơ tơdrong tơ'bôh âu, na inh ưh pă đei jơhngơ̆m boih
Thoi yơ inh âu đĭch đam Ih, mă gơh pơma hăm ih yŏng tơ'ngla inh
Dang ei inh đei 'bôh dơ̆ng bơngai mă hơbŏ thoi bơngai drŏ-nglo tơdăm năm tơ inh păng pơm kơ inh đei jơhngơ̆m pran dơ̆ng
Mă-lei inh khan kơ ih băt dôm tơdrong noh đei chih boih tơ lăm sơ̆p hla bơar tơdrong sĭt
Ưh kơ đei bu wă gơh dŏng tơgŭm inh tơblah hăm lu sư, 'nguaih kơ Mikael, yŏng lu iĕm
Mă-lei gô đei minh 'nu pơtao kơtang hloh iung blah păng kĕ pơgơ̆r tih păng pơm kiơ̆ hloi kơ sư wă
Pơtao 'nâu gô năm tơ dêh char gah gơal, mă-lei sư hơlơ̆k brŏk tơ dêh char sư kơdih dơ̆ng
Đơ̆ng noh lu sư wih tơ rŏng brŏk dơ̆ng tơ pơlei sư kơdih; mă-lei lu sư gô kơtơih păng pơ̆k, na chă pă đei 'bôh lu sư dơ̆ng
Đei dơ̆ng minh 'nu bơngai trŏ kơ đe areh yua kơ sư ưh kơ trŏ kơ đe wă pôk sư pơm pơtao, mă-lei sư gô năm kơplah đei tơdrong hiôk-hian, yua nơ̆r pơma hơlĕnh pơdăr na tơgar iŏk dêh char noh
Khŭl linh lơlang 'bĕnh-'bang, gô kơdâu sơlah gah thuơ đĭ 'bơ̆t anăp sư, truh tơ yŏng lu bơngai mă Kră Yang đei pơkăm pơkă băl kư̆m lei-lăi
Mă khan pơkă pơkăm pơtao nai, sư kư̆m chă hơlĕnh, chĕp ba lu linh truh, lu linh noh đei pran kơtang đơ̆ng minh pôm kon pơlei tŏ sĕt đĕch
Dĭng truh kơ năr đêl pơkă sư gô wih dơ̆ng tơ gah gơal; mă-lei sư brŏk đơ̆ng rŏng kơ noh ưh pă thoi sư brŏk adrol ki
Yua kơ đei duk đơ̆ng tơring Kitim gô truh tơ noh tơblah hăm sư; lei na sư brŏk hăm tơdrong tơtok sơ'ngon
Sư blĕk dêh na gô pơm plơ̆ kơ tơdrong pơgơ̆p rơgoh păng pơm kiơ̆ kơ sư kơdih
Sư gô brŏk păng lăng gĭt kơ lu bơngai mă lê̆ tơdrong pơgơ̆p rơgoh noh
Lu linh mă sư lăp đon, gô iung pơm 'mê̆-'mach kơ anih kơđông rơgoh, iŏk lê̆ tơmam soi 'buh mă juăt kơ pơyơ̆r păng pơm tơdrong kơnê̆, pơm kơ anih noh jing juơ
Sư yua dôm tơdrong hơlĕnh pơdăr na pơhlŭ lu bơngai pơm kơnê̆ kơ tơdrong pơgơ̆p; mă-lei kon pơlei băt kơ Kră Yang 'Bok Kei-Dei oei pơm pran kơtang dêh
Lu bơngai hơgei hlôh wao gô bơtho lơ bơngai; mă-lei lu sư gô lôch kơ đao, lôch kơ ŭnh, lôch kơ đe phak lôch kơ đe plah tơgar lăm đunh sơnăm dêh
Kŭm đei lăm lu bơngai hơgei pơ̆k, wă kơ hŏk pơhrăm kơ lu sư, wă pơm ăn kơ lu sư rơgoh păng jing kok, truh tơ năr tôch, yua kơ tơdrong 'nâu gô đei năr pơkă
Mă-lei sư gô oei dơ̆ng tơ anih sư kơdih na sư gô kơkuh kơ yang lu kơđông, sư gô iŏk Hu, Maih, Tơmo gĭt păng dôm lu tơmam 'lơ̆ng rŏ, na kơkuh kơ yang mă 'bok yă sư ưh kơ băt
Truh tơnăr đơ̆ng rŏng, pơtao gah gơal gô truh tơblah hăm sư
Pơtao gah yă-nơ̆m gô chĕp ba khŭl linh gre aseh păng duk lơ, na tŏk blah pơtao noh thoi phŭt huơ̆r
Sư gô blah truh tơ lơ dêh char nai
Sư gô mơ̆t truh tơ teh đak ư-ang păng đei lơ dêh char gô pơchah
Mă-lei lu bơngai Eđôm, lu bơngai Môap păng lu bơngai pơgơ̆r lăm lu kon pơlei Ammôn gô klaih đơ̆ng ti sư
Sư gô plaih ti sư tơgar iŏk lơ dêh char păng dêh Êyiptơ kư̆m ưh kơ gơh klaih
Lăm chăl noh, Mikael, Linh jang tih, noh boih yŏng wă iung wei kơ kon pơlei ih
Kơplah noh gô đei tơdrong gleh truh, iŏk đơ̆ng đei pơjing dêh char truh tơ dang ei tam mă đei tơdrong truh tih thoi noh
Dang ei lăm lu kon pơlei ih, dôm lu bơngai mă đei chih măt lăm sơ̆p hla bơar noh gô klaih păng arih ling-lang
Lơ bơngai tep lăm teh gô iung hơđơ̆r, lu mơ'nah đei tơdrong arih ling-lang, lu mơ'nah gô pŭ iŏk tơdrong mơlâu păng pơmat-tat ling-lang
Lu bơngai hơgei gô thoi măt pơchră rang pơchrang hơdah đơ̆ng plĕnh; păng dôm lu bơngai mă đei chông anhăk brŏk gah tơdrong tơpăt gô hơdah thoi sơnglŏng ling-lang măng năr hlŏng hloi
Bê̆ gah ih, ơ Đaniel ih athei chih răk lê̆ nơ̆r âu păng athei pơ̆ng pơklep lê̆ sơ̆p hla bơar âu dĭng truh tơ năr tôch
Đei lơ bơngai yak nơnăm to âu păng tơdrong hŏk hơgei gô rai tŏk rai lơ
Dang ei, inh Đaniel, lăng pơnhen păng âu, đei 'bar 'nu bơngai oei dơ̆ng tơ noh, minh 'nu gah âu kơ đak glung, minh 'nu pah to kơ đak glung
Sư tơl thoi âu: Ơ Đaniel, năm bĕ; yua kơ dôm lu nơ̆r âu đei chih lê̆ boih păng đei chơ̆m pơsĭt kơ chăl tuch-luch ei
Gô đei lơ bơngai pơm kơdih akâu sư rơgoh jing kok păng đei pơhrăm pơmat
Mă-lei lu bơngai kơnê̆ kư̆ hrăn pơm kơnê̆; lăm lu bơngai khĕnh hơwĕng kơnê̆ dêh ưh kơ đei bu hlôh; mă-lei lu bơngai gơh hơgei gô hlôh
Inh Pôl bơngai 'Bok Kei-Dei rơih pơm jơ̆ng 'bang Yêsu Krist
Inh chih hơpong kơ lu kon 'Bok Kei-Dei tơ Pơlei Êphêsô, lu iĕm bơngai lui kơjăp minh jơhngơ̆m minh đon hăm Yêsu Krist
Inh krao khan apinh 'Bă tơm bơ̆n 'Bok Kei-Dei hăm Kră Yang bơ̆n Yêsu Krist wei-lăng iĕm tôm tơdrong wă kơ Sư ăn kơ iĕm hiôk-hian ling-lang
Sư 'mêm kơ bơ̆n đơ̆ng blŭng-a sơ̆ boih, Sư khan lu bơ̆n gô jing kon Sư yua kơ Sư ăn Yêsu lôch tang bơ̆n tơ 'long pơglang
Sư wă kơ bơ̆n bơnê kơ Sư 'mêm kơ bơ̆n tơpă, Kon pôm kơdih mă ăn lôch thoi noh
Sư kư̆m ăn kơ bơ̆n hơgei gơh hlôh wao nhên
'Bok Kei-Dei pơm tôm tơdrong kiơ̆ thoi Sư đêl pơkă lê̆ boih, na tơdrong Sư ăn Yêsu lôch tang bơ̆n, hăm rơih iŏk wă kơ bơ̆n jing kon Sư, noh Sư pơkă lê̆ đơ̆ng blŭng-a sơ̆ boih
Sư pơm thoi noh, Sư wă kơ bơ̆n ư-ang tơdrong Sư 'mêm mơnat kơ bơ̆n tơpă, na mă nhôn bơngai Juđê lui kơ 'Bok Krist hơdrol kơ lu bơngai nai kư̆m thoi iĕm, iĕm thoi nhôn
Dang ei yua kơ bơ̆n đei Yang Bơhngol 'Lơ̆ng Sư, na bơ̆n băt kơ ning-mônh bơ̆n gô đei tôm tơdrong đêl Sư pơkă khan wă ăn kơ bơ̆n, na bơnê kơ Sư tơpă
Thoi noh boih na inh ling-lang krao khan bơnê kơ 'Bok Kei-Dei, yua kơ inh kơtơ̆ng đe khan iĕm oei lui kơ Kră Yang Yêsu kơjăp, hăm iĕm băt 'mêm mơnat kơ tơduă bôl buăl kon 'Bok Kei-Dei
Thoi noh boih na inh ling-lang krao khan bơnê kơ 'Bok Kei-Dei, yua kơ inh kơtơ̆ng đe khan iĕm oei lui kơ Kră Yang Yêsu kơjăp, hăm iĕm băt 'mêm mơnat kơ tơduă bôl buăl kon 'Bok Kei-Dei
'Bok Kei-Dei 'Bă Yêsu Krist Yŏng bơ̆n, Sư 'Bă tơm kơ đĭ-đăng păng Sư Yang tih tơpă, na inh ưh kơ hiơt krao khan apinh Sư tơgŭm iĕm hơgei, hăm tơhlôh ăn kơ iĕm tôm tơdrong Sư
Inh apinh Sư pơih jơhngơ̆m đon iĕm, wă kơ iĕm hlôh băt tôm tơdrong hiôk 'lơ̆ng, thoi Sư pơkă khan wă ăn kơ bơ̆n bơngai mă Sư krao ăn jing kon Sư
Păng wă kơ iĕm băt kơ Sư Kră Yang mơsêh tăp pang mơyang tăp dăr gơh tơgŭm lu bơ̆n bơngai lui kơ Sư
kư̆m thoi Sư gơh tơiung arih Yêsu đơ̆ng lôch atŏk tơ plĕnh oei gah 'ma kơ Sư
na ăn kơ Sư pơgơ̆r tôm lu 'bok pơgơ̆r, lu linh jang, lu yang nai, tôm kơ lu Sư pơgơ̆r mă pơgơ̆r dang ei, mă pơgơ̆r ning-mônh dah layơ tă Yêsu pơgơ̆r ngăl
Sơ̆ iĕm dang lôch yua kơ tơdrong yoch hăm dôm tơdrong kơnê̆ iĕm oei juăt kơ pơm
Iĕm pơm kiơ̆ thoi lu bơngai tơ ala teh, hăm pơm kiơ̆ kơ yang Satan wă; yang Satan boih yŏng pơgơ̆r lu yang kơnê̆, sư boih pơgơ̆r lu bơngai mă ưh kơ chu 'Bok Kei-Dei
Mă đĭ kơ nhôn bơngai Juđê kư̆m pơm thoi noh mơ̆n sơ̆
Nhôn kư̆m hưch hanh kơ tơdrong âu tơdrong to, pơm kiơ̆ kơ nhôn wă kơdih kơnê̆ dêh, trŏ kơ 'Bok Kei-Dei hil thoi lu bơngai nai tơpă
mă khan bơ̆n bơngai dang lôch yua kơ tơdrong yoch, mă-lei dang ei bơ̆n kư̆m dang Sư tơiung lu bơ̆n thoi Yêsu Krist boih
Bơ̆n gơh klaih đơ̆ng tơdrong yoch yua kơ Sư mơnat ăn
Thoi noh na Sư gô ăn kơ bơ̆n tôm tơdrong hiôk 'lơ̆ng khŏm khŏm truh tơ ning-mônh ưh kơ layơ tôch yua kơ Sư 'mêm mơnat kơ bơ̆n, na ăn kơ Yêsu Krist lôch tang bơ̆n
Yua kơ thoi noh na bơ̆n 'nĕ kơ pơang kơ đe khan bơ̆n kĕ kiơ̆ tôm tơdrong juăt na bơ̆n klaih
Lu iĕm adrĕch adrung bơngai nai păng ưh kơ băt kiơ̆ tơdrong 'Bok Kei-Dei; na lu bơngai Juđê nhôn pơjăm iĕm khan bơngai ưh kơ băt kăt tơdra akar, mă-lei tơdrong lu nhôn kăt tơdra akar noh kư̆m ưh kơ yua kiơ ôh, yua kơ ti pơm tơ 'ngoaih đĕch
Mă-lei mă khan iĕm ataih đơ̆ng 'Bok Kei-Dei dang noh sơ̆, dang ei truh tơ Sư boih, yua kơ Yêsu Krist lôch tuh pham tang iĕm tơ 'long pơglang, pơm kơ iĕm jing minh jơhngơ̆m minh đon hăm Sư
Sơ̆ lu bơngai Juđê hăm lu bơngai nai areh dih băl tơpă
Mă-lei Yêsu Krist pơm 'long sơlam kơ bơ̆n, ăn kơ bơ̆n jing hiôk dih băl, ưh pă đei kiơ pĕng tŏk-bŏk bơ̆n dơ̆ng
Yêsu Krist jur bơtho tơdrong hiôk-hian kơ lu iĕm bơngai nai mă ataih kơ Sư sơ̆; lu bơngai Juđê mă ưh kơ ataih kơ Sư, Sư kư̆m bơtho mơ̆n
Yua kơ Sư boih na đĭ-đăng kơ bơ̆n mă bơngai Juđê, mă bơngai nai băt gơnang kơ Yang Bơhngol 'Lơ̆ng anhăk ba bơ̆n truh tơ 'Bă bơ̆n 'Bok Kei-Dei
Thoi noh nhôn lăng iĕm dang ei ưh pă thoi tơmoi nai boih, nhôn lăng iĕm thoi 'nhŏng oh pôm pơlei pơla, yua kơ bơ̆n jing kon 'Bok Kei-Dei ngăl boih
Đĭ dôm lu 'long hnam noh pơ̆ng pơlăp tơ jrăng mum noh bruơ̆ng keh minh pôm hnam tih rŏ, pơyơ̆r kơ 'Bok Kei-Dei
Iĕm băt boih 'Bok Kei-Dei pơjao kơ inh jang tơdrong Sư noh, wă kơ inh gơh tơgŭm iĕm
Sư tơbăt ăn kơ inh tơdrong mă đe ưh tam mă băt đơ̆ng sơ̆, tơdrong mă inh chih roi tơ kơpal 'noh hei
Iĕm đŏk lăng boih na iĕm băt hloi kơ inh hlôh tôm tơdrong Yêsu Krist
Dôm tơdrong Sư wă tơgŭm bơ̆n Sư tơbăt ăn kơ inh, wă kơ inh năm tơbăt ăn kơ đĭ-đăng bơngai
'Bok Kei-Dei Yang mă pơjing tôm tơdrong Sư wă tơgŭm bơ̆n tơpă tơdrong noh, mă ưh tam mă tơbăt ăn kơ đe đơ̆ng sơ̆
Mă dang ei Sư ăn kơ lu bơngai lui kơ Kon Sư tơbăt ăn kơ lu yŏng pơgơ̆r lu linh jang, tơbăt ăn kơ lu yŏng pơgơ̆r oei tơ kơpal plĕnh wă kơ lu sư băt kơ tơdrong tơchĕng 'Bok Kei-Dei hơgei tơpă wă tơgŭm kon bơngai
Dôm tơdrong Sư wă tơgŭm bơ̆n Sư tơchĕng đơ̆ng blŭng-a sơ̆ boih, na dang ei 'blep kơ Kon Sư Kră Yang bơ̆n Yêsu Krist jur tơgŭm lu bơ̆n thoi noh tơpă
Yua kơ bơ̆n lui kơ Yêsu boih, na bơ̆n băt kơ pôm đon hăm Sư, bơ̆n gơh tŏk truh tơ 'Bok Kei-Dei huay pă hli kơ Sư boih
Thoi noh na inh apinh iĕm 'nĕ kơ sơ'ngon kơ tơdrong inh pơmat yua kơ iĕm
Inh oei tơ lăm hnam phak kư̆m bưh mơ̆n yua kơ inh wă adrin bơtho tơgŭm iĕm; na iĕm athei hiôk bĕ
Yua kơ thoi noh na inh sơtơ̆p kŭl-tăng krao khan kơ 'Bă tơm bơ̆n 'Bok Kei-Dei
yua kơ Sư 'Bă kơ đĭ-đăng plĕnh teh
Sư đei tôm tĕch tơdrong na inh apinh Sư ăn kơ iĕm Yang Bơhngol 'Lơ̆ng Sư oei hơdai hăm iĕm wă kơ iĕm đei jơhngơ̆m pran
păng ăn kơ iĕm hlôh băt tơdrong Yêsu Krist 'mêm kơeng kơ bơ̆n tih-tin sư dang yơ, jrŭ să sư dang yơ, kư̆m thoi Sư tơbăt ăn kơ đĭ-đăng lu kon 'Bok Kei-Dei nai
Bơnê kơ 'Bok Kei-Dei Kră Yang mơsêh tăp pang mơyang tăp dăr tơgŭm bơ̆n lơ hloh kơ đêl bơ̆n apinh, lơ hloh kơ đêl đon bơ̆n tơchĕng
Na bĕ đĭ-đăng kơ lu bơ̆n kon Sư ư-ang anăn Sư, kư̆m thoi Yêsu Krist ư-ang anăn Sư, ling-lang khŏm khŏm ưh kơ layơ tôch
Iĕm athei adrin oei hiôk hơdai hăm bôl buăl, yua kơ Yang Bơhngol 'Lơ̆ng ăn kơ bơ̆n jing minh jơhngơ̆m minh đon rim 'nu kơ bơ̆n lei-lăi ngăl
Đơ̆ng năr bơ̆n pơtơm lui lăp pôm tơdrong hơgei đĕch Yêsu ăn kơ bơ̆n phara
Sư jur tơ noh boih, Sư kư̆m tŏk tơ kơpal kơ plĕnh, wă khan Sư pơgơ̆r jơ̆p-jang kơ plĕnh teh jơ̆p-jang kơ anih
Na jô̆ gah tơdrong Sư asong kơ lu bơngai mă Sư 'mêm, Sư asong ăn tơdrong jang Sư, mơ'nah pơm jơ̆ng 'bang Sư, mơ'nah chă pơtruh nơ̆r Sư, mơ'nah pơm 'bok bơtho năm chă bơtho đe, mơ'nah pơm 'bok bơtho wei-lăng lu bơngai lui kơtă pơlei
Đĭ-đăng kơ bơ̆n jing pôm đon yua kơ minh tơdrong lui băt kơdih kơdih tơdrong Yêsu Kon 'Bok Kei-Dei, na bơ̆n gô jing bơngai wơ̆ tôch tơ̆l thoi Yêsu
Thoi noh na bơ̆n ưh pă gơh kiơ̆ thoi lu bơngai hơ'lơ̆p lui kơ đe bơtho tơdrong kư̆ kă boih, pơtih gia đe hơlĕnh kơ bơ̆n, dah pơhlŭ bơ̆n, wă kơ bơ̆n hơwơ̆l jing jrok kư̆ kă
Lu iĕm pơhrăm iŏk tơdrong 'Bok Krist ưh kơ thoi tơdrong lu bơngai 'noh ôh
Tơpă đe bơtho iĕm tơdrong Yêsu; dah iĕm lui kơ Yêsu, đe tơbăt kơ iĕm tơdrong Sư
Thoi noh na iĕm athei tơplih jơhngơ̆m đon 'nao
na jing bơngai 'nao, bơngai mă 'Bok Kei-Dei pơjing hơbŏ thoi Sư, wă kơ bơ̆n pơm 'lơ̆ng tơpăt kiơ̆ thoi Sư wă
Thoi noh iĕm 'nĕ kơ hơlĕnh; iĕm athei pơma tơpăt hăm lu 'nhŏng oh iĕm, yua kơ đĭ-đăng kơ bơ̆n jing 'nhŏng oh lăm khŭl lui kơ Yêsu Krist ngăl
Dah iĕm đei tơdrong ơh, iĕm 'nĕ kơ pơm kơnê̆ kơ sư, 'nĕ tơhil băl đunh truh kơ măng
hli kơ yang kơnê̆ pơhlŭ iĕm
Lu bơngai mă juăt kơ tơtông, 'nĕ pă tơtông dơ̆ng thoi đêl; athei jang hrat kơdih wă kơ đei tơmam sa kơdih hăm tơgŭm lu bơngai dơnuh hoh
Iĕm 'nĕ kơ pơma kơnê̆, athei pơma mă 'lơ̆ng tơgŭm pơyua lu bơngai mă mơ̆ng iĕm
Iĕm 'nĕ kơ pơm kơ Yang Bơhngol 'Lơ̆ng sơ'ngon kơ iĕm, yua kơ Sư oei lăm iĕm, dang Sư chơ̆m đŏng yâu tơ klĕng bơ̆n tơbăt kơ bơ̆n bơngai klaih gơh oei hăm Sư ning-mônh
Iĕm athei lê̆ đĭ dôm tơdrong tơhil pơma ôr pơret, tơdrong ơh lăm jơhngơ̆m pơma kơnê̆ kơ đe, hăm đĭ dôm tơdrong khĕnh hơwĕng
Iĕm athei pơm băl mă 'lơ̆ng, băt 'mêm mơnat kơ bôl buăl, 'nĕ kơ jô̆ yo dih băl thoi 'Bok Kei-Dei huay kơ jô̆ yo kơ bơ̆n yua kơ Kon Sư Yêsu Krist lôch tang bơ̆n
Bơ̆n jing kon 'Bok Kei-Dei, 'Bok Kei-Dei Sư 'mêm kơ bơ̆n tơpă, na bơ̆n athei pơm rok Sư
Gah tơdrong pơm pơyô ngôi kư̆ kă, hưch hanh lơ tơdrong, dôm tơdrong noh bơ̆n 'nĕ kơ pơma 'bơm tŏ sĕt, yua kơ bơ̆n jing kon 'Bok Kei-Dei boih
Thoi noh na iĕm 'nĕ kơ pơm buăl hăm lu bơngai thoi noh
Dôm lu bơngai oei lăm tơdrong hơdah, Sư gô pơm dôm tơdrong 'lơ̆ng tơpăt ngăl
Iĕm athei chă dôm tơdrong 'Bok Kei-Dei lăp đon noh
Bơ̆n băt kơ tơdrong kơnê̆ lu sư pơm noh kơnê̆ tơpă păng mơlâu ră kơ pơma 'bơm tơdrong noh
Bơ̆n athei adrin pơm 'lơ̆ng hăm adrin ră roi kơ đe tơdrong Yêsu Krist yua kơ dang ei đei lơ bơngai kơnê̆ tơpă
Thoi noh na bơ̆n athei kơchăng oei mă hơđơ̆ng 'nĕ kơ pơm thoi bơngai kơhlôh, adrol kơ wă pơm athei tơchĕng lăng 'mơ̆i wă kơ băt Kră Yang lăp đon kơ bơ̆n pơm dah ưh
Bơ̆n 'nĕ kơ et sik suai hli kơ bơ̆n jing bơngai kư̆ kă; bơ̆n athei ăn kơ Yang Bơhngol 'Lơ̆ng pơgơ̆r bơ̆n lăm tôm tơdrong
Păng bơ̆n athei hơri bơnê kơ Kră Yang hăm đĭ jơhngơ̆m, mă bơ̆n hơri tơdrong 'Bok Kei-Dei hơdai hăm bơngai tơpôl, mă bơ̆n hơri tơdrong lu bơngai kră sơ̆, mă bơ̆n hơri tơdrong lu bơngai dang ei, mă bơ̆n hơri kiơ̆ kơ đon bơ̆n tơchĕng kơdih
Bơ̆n athei băt bơnê kơ 'Bă tơm bơ̆n 'Bok Kei-Dei lăm tôm tơdrong păng bơ̆n athei krao chă Yŏng bơ̆n Yêsu Krist na bơ̆n gơh krao khan bơnê kơ 'Bok Kei-Dei
Bơ̆n athei chu băl yua kơ bơ̆n bơngai lui kơ Yêsu Krist
Lu bơngai pơm akăn, dang ei iĕm lui boih kơ Yêsu Krist, iĕm athei chu yom kơ klo iĕm gô mơ̆ng kơ sư pơgơ̆r
Yua kơ klo iĕm sư trŏ kơ pơgơ̆r iĕm kư̆m thoi Yêsu Krist pơgơ̆r lu bơngai lui kơ Sư; Yêsu Krist Sư ăn akâu Sư kơdih pơklaih lu bơngai lui kơ Sư
Na lu bơngai pơm akăn iĕm athei chu yom kơ klo iĕm pơgơ̆r lăm tôm tơdrong, thoi lu bơ̆n bơngai lui chu yom kơ Yêsu Krist
Lu bơngai pơm klo kư̆m lei-lăi athei băt 'mêm kơ akăn sư kơdih thoi Yêsu 'mêm kơ bơ̆n bơngai lui kơ Sư năm ăn akâu Sư kơdih lôch tang bơ̆n
wă kơ bơ̆n rơgoh đĭ kơ dôm tơdrong yoch, na pơyơ̆r bơ̆n ăn kơ 'Bok Kei-Dei wei-lăng, yua kơ bơ̆n lui kơ nơ̆r Sư bơtho, truh kơ bơ̆n iŏk 'batem tơmôch akâu bơ̆n tơ lăm đak, dang wă khan tơhoch tŭk tơdrong mơgrĭ boih iŏk tơdrong rơgoh
Ưh kơ đei bu khan ưh kơ 'mêm kơ akâu sư kơdih ôh, đĭ-đăng bơngai tă 'mêm kơ akâu sư kơdih ngăl, thoi noh na bơ̆n băt kơ 'me sa akâu bơ̆n kơdih, băt kơ wei-lăng akâu bơ̆n kơdih, thoi Yêsu Krist wei-lăng lu bơ̆n bơngai lui kơ Sư
Na lu bơ̆n âu boih dang akâu akar Yêsu Krist
Tơdrong noh thoi đe chih khan lê̆ tơ lăm sơ̆p hla bơar 'Bok Kei-Dei sơ̆ thoi âu: “Bơngai pơm klo pơm akăn tơklah đơ̆ng mĕ 'bă sư kơdih na oei hơdai, bre sư jing minh sĕch minh akar
Ơ lu bơngai 'lơ̆p 'lŏ drŏ-nglo drŏ-kăn, iĕm athei băt chu yom kơ lu mĕ 'bă iĕm, yua kơ iĕm bơngai lui boih kơ Yêsu Krist, tơ̆ng iĕm pơm thoi noh trŏ tơpă
Ơ lu bơngai đei kon hơ'lơ̆p, iĕm 'nĕ hil kơ kon iĕm dêh, hli kơ lu sư hil plơ̆ kơ iĕm dơ̆ng, iĕm athei bơtho akhan kơ lu sư kiơ̆ tơdrong Kră Yang pơkă
Thoi noh na iĕm athei jang kơ yŏng iĕm jang mă tơpăt đĕch, yua kơ iĕm ưh kơ sĭ khan jang wă pơhiôk kon bơngai ôh, iĕm jang wă pơhiôk Yŏng bơ̆n Yêsu Krist
Yua kơ Yŏng bơ̆n Yêsu Krist wă apah bơngai bu mă jang 'lơ̆ng jang tơpăt, mă khan sư bơngai đĭch đe, mă bơngai rơngei
Tơdrong inh chih hơpong kơ iĕm wă jê̆ tôch boih, mă-lei oei đei pă minh tơdrong âu kăl tơpă, na inh wă roi tơbăt ăn kơ iĕm: Bơ̆n athei gơnang kơ Yêsu hăm đĭ jơhngơ̆m, yua kơ Sư Kră Yang mơsêh tăp pang mơyang tăp dăr gơh pơm tôm tơdrong, na wă kơ Sư tơgŭm bơ̆n gơh đei jơhngơ̆m pran
Thoi kơ lu linh wă năm tơblah, lu sư chĕp tôm kơ tơmam tơblah, wă kơ tơblah jei sư, na bơ̆n kư̆m lei-lăi athei gơnang kơ 'Bok Kei-Dei tơgŭm bơ̆n tôm tơdrong wă kơ bơ̆n đei jơhngơ̆m pran huay kơ lui kơ yang Satan pơhlŭ
Tơdrong noh ưh kơ sĭ tơblah tơduă bơ̆n kon bơngai ôh, bơ̆n tơblah hăm lu yŏng yang kơnê̆, sư kư̆m pran mơ̆n, sư kư̆m oei tơ kơpal plĕnh ti mă tơ anih nai; sư pơgơ̆r lu bơngai oei tơ ala teh âu, lu bơngai mă oei lăm măng mu
Jơ̆ng bơ̆n trô̆ chơkhŏ; noh wă pơtih gia kơ jơ̆ng bơ̆n pơnam kơ nơnăm chă ră roi kơ đe tơdrong 'lơ̆ng, tơdrong hiôk
Athei chĕp khêl ling-lang wă tang akâu bơ̆n hli kơ 'brơ̆m ŭnh yang kơnê̆ prah 'bơm bơ̆n; 'noh wă pơtih gia kơ bơ̆n athei kơchăng hli kơ bơ̆n đei tơdrong pơhlŭ wă kơ bơ̆n oei kơjăp lăm tơdrong lui
Păng inh wă kơ iĕm krao khan tơgŭm inh hai mơ̆n, wă kơ inh hlôh băt dôm tơdrong Sư wă kơ inh bơtho păng wă kơ inh nuih kơ bơtho tơdrong 'nao 'lơ̆ng Sư
Thoi noh na inh wơh sư năm tơ iĕm wă kơ iĕm băt kơ nhôn oei 'lơ̆ng akâu păng wă kơ sư pơlung iĕm hiôk kơ jơhngơ̆m kơtơ̆ng tơdrong nhôn thoi yơ
Inh krao khan kơ 'Bă tơm bơ̆n 'Bok Kei-Dei hăm Kră Yang bơ̆n Yêsu Krist, apinh Sư tơgŭm đĭ-đăng kơ iĕm hiôk-hian, hăm ăn kơ iĕm băt 'mêm mơnat kơ đe, hăm lui rai kơjăp
Inh apinh sư wei-lăng lu bơngai mă băt 'mêm kơ Kră Yang bơ̆n Yêsu Krist ling-lang
Lăm sơnăm pêng-jĭt, năr pơđăm khei puăn, kơplah inh oei hơdai hăm lu bơnă tơ krong Kêbar, lu plĕnh tơpơih păng inh lăng đei tơdrong tơ'bôh đơ̆ng Kră Yang 'Bok Kei-Dei
Năr pơđăm khei noh lăm sơnăm mă pơđăm, đơ̆ng năr pơtao Jêhôiachin đe rôp
Kră Yang khan tơ'bôh kơ Êsêkiên, kon drŏ-nglo 'bok soi Busi, kơplah sư oei lăm char Kalđê jih đak krong Kêbar; tơ noh Kră Yang dan ti kơpal sư
Inh lăng 'bôh kial hơbŭt lĕch đơ̆ng gah yă-nơ̆m, đei hơmơ̆l tih dêh đei ŭnh hơdah jum dăr, păng tŏk-bŏk sư, inh 'bôh nhen thoi đei bơsei rang hơdah lăm ŭnh
Păng tŏk-bŏk ŭnh 'bôh puăn tŏ kon sem arih, hơbŏ rup thoi kon bơngai
Rim kơ lu sư đei puăn tŏ muh măt păng puăn tŏ pơnăr
Jơ̆ng lu sư tơpăt, tơpang jơ̆ng thoi kơchôp kon rơmo, hơdah 'brŭng thoi kong rang rơgoh
Muh măt lu sư thoi âu: Rim kơ lăm puăn tŏ noh đei muh măt thoi kon bơngai, rim lăm puăn tŏ noh đei muh măt dăm-brang gah 'ma; rim lăm puăn tŏ noh đei muh măt rơmo gah 'ngiĕo; păng rim lăm puăn tŏ noh đei muh măt sem klang
Muh măt lu sư thoi noh
Pơnăr tưk kơjung rim lu sư đei 'bar 'bar hlak pơnăr lu sư bơyar tơ'bưh băl păng 'bar hlak pơnăr to pĕng akâu
Rim kơ lu sem arih năm tơpăt tơ anăp kiơ̆ kơ Yang Bơhngol năm, mưh wă năm ưh kơ weh-woh ôh
Akâu lu kon sem arih noh nhen thoi ngar ŭnh khơ̆ng thoi hơchô̆ 'long ŭnh khơ̆ng năm rŏng anăp tŏk-bŏk lu kon sem arih noh; ŭnh hơdah păng đei kơmlat đơ̆ng ŭnh lĕch hơdah
Lu kon sem arih noh năm wơ̆t wih rŏng anăp thoi kơmlat
Kơplah inh lăng lu kon sem arih noh, inh 'bôh đei tang-wang gre tơ teh cheng lu kon sem arih, tang-wang gre noh 'bơ̆t cheng rim kơ kon sem arih puăn tŏ muh măt
Mưh lu sư năm, puăn pah lu tang-wang dăr năm minh trong tơpăt noh ưh kơ weh tơ 'ma, tơ 'ngiĕo
Gơwang tang-wang gre kơjung krưp tơpă; păng puăn tŏ gơwang tang-wang gre đei 'bĕnh kơ măt tăp dăr
Yang bơhngol wă năm tơ yơ, lu kon sem arih kư̆m năm tơ noh; păng lu tang-wang gre kư̆m hiŏng đơ̆ng teh năm kiơ̆ cheng, yua kơ yang bơhngol lu kon sem arih noh oei lăm tang-wang gre
Lu kon sem arih năm, lu tang-wang gre kư̆m năm; lu kon sem arih dơ̆ng lu tang-wang gre kư̆m dơ̆ng păng lu kon sem arih hiŏng kơpal kơ teh lu tang-wang gre hiŏng hơdai, yua kơ yang bơhngol lu kon sem arih oei lăm tang-wang gre
Kơpal kơ kơ̆l lu kon sem arih, 'bôh đei gơwang tơ rơwơ̆ng nhen thoi getchai rang krưp, 'bĕnh ‘bang kơpal kơ kơ̆l lu sư
Ala kơ gơwang noh, pơnăr lu sư bơyar tơpăt, lu pơnăr âu tơklă tơ pơnăr to, lu kon sem arih đei 'bar hlak pơnăr pĕng akâu gah âu păng gah to
Đei nơ̆r pơma lĕch đơ̆ng kơpal gơwang tơ rơwơ̆ng kơpal kơ̆l lu kon sem arih
Mưh lu sư dơ̆ng pơnăr lu sư tơjruh
Kơpal gơwang tơ rơwơ̆ng kơpal kơ̆l lu kon sem arih đei rup kiơ noh nhen thoi tang-dŏ pơtao pơm păng tơmo rang; kơpal tang-dŏ noh đei rup hơbŏ thoi bơngai
Inh 'bôh đơ̆ng kơiĕng sư tơ kơpal hơdah thoi mam kong hlơ-hlŏng thoi ŭnh tăp dăr păng đơ̆ng kơiĕng tơ ala, inh 'bôh thoi ŭnh hơdah rang jum dăr kơ Sư
Inh 'bôh hơdah rang tăp dăr thoi plĕnh chro tơ hơmơ̆l wă 'mi
Tơdrong noh thoi 'lơ̆ng rŏ rang mơnhal Kră Yang
Lăp inh 'bôh inh kŭp muh măt tơ teh păng kơtơ̆ng nơ̆r minh 'nu pơma khan
Lăp Sư pơma hăm inh, Yang Bơhngol mơ̆t lăm inh tơiung inh dơ̆ng hăm jơ̆ng inh, inh kơtơ̆ng Sư khan kơ inh
Sư khan: “Ơ kon bơngai Inh wơh ih năm tơ adrĕch adrung Isơrael, truh tơ kon pơlei mă ayăt kơ Inh; lu sư păng lu yă 'bok lu sư pơm yoch ayăt hăm Inh mă truh dang ei
noh adrĕch adrung kơchu păng arăng kơ̆l, Inh wơh ih năm tơ lu sư, khan kơ lu sư: ‘Kră Yang Tih Hloh khan thoi âu:’
Mă lu sư mơ̆ng dah ưh, yua kơ lu sư adrĕch adrung ayăt kơ Inh, lu sư kư̆m gô băt, lăm lu sư đei boih 'bok khan lê̆ adrol
Ih athei khan nơ̆r Inh âu kơ lu sư, mă lu sư mơ̆ng dah ưh, yua kơ lu sư jing adrĕch adrung ayăt
Mă-lei ih, ơ kon bơngai, mơ̆ng bĕ Inh khan kơ ih; 'nĕ kơ ayăt thoi lu adrĕch adrung noh, ha bĕ 'bơ̆r ih păng sa tơdrong kiơ mă Inh ăn kơ ih
Na inh lăng, inh 'bôh ti chro truh tơ inh; lăm ti đei minh sơnôm hla bơar
Sơnôm hla bơar noh bơlang 'bơ̆t anăp inh, đei chih, lăm păng đaih, noh đei chih lu tơdrong nhơ̆m hmoi ơh sơ'ngon păng tơdrong pơmat-tat
Sư khan kơ inh: “Ơ kon bơngai, sa bĕ tơmam mă ih 'bôh 'bơ̆t anăp; sa bĕ sơnôm hla bơar âu păng năm, khan kơ adrĕch Isơrael
Na inh ha 'bơ̆r, Sư ăn kơ inh sa sơnôm hla bơar noh
Na Sư khan kơ inh: “Ơ kon bơngai, iŏk sa bĕ sơnôm hla bơar Inh ăn kơ ih sa mă phĭ 'bĕnh kơ klak
” Thoi noh inh sa, 'băt 'ngam thoi đak sut lăm 'bơ̆r inh
Na Sư khan kơ inh: “Ơ kon bơngai, năm bĕ tơ adrĕch Isơrael, năm roi nơ̆r Inh kơ lu sư
Ưh kơ sĭ Inh wơh ih năm tơ kon pơlei tơmoi mă pơma nơ̆r anat kơ hlôh ôh, mă-lei năm tơ adrĕch Isơrael
Adrĕch adrung Isơrael ưh kơ wă mơ̆ng ih, yua kơ lu sư kư̆m ưh kơ wă mơ̆ng Inh
Đĭ-đăng adrĕch adrung Isơrael ưh kơ chu, lu sư arăng kơ̆l
Inh gô pơm kơ măt ih arăng kơ̆l thoi măt lu sư păng klĕng ih arăng thoi klĕng lu sư
Inh gô pơm kơ kơ̆l ih arăng thoi jơmŏng, arăng hloh kơ tơmo
'Nĕ hli kơ lu sư păng 'nĕ tơrơ, yua kơ 'bơ̆t anăp măt lu sư yua kơ lu sư jing adrĕch adrung ayăt kơ Inh
Sư khan dơ̆ng kơ inh: “Ơ kon bơngai, mơ̆ng bĕ mă nhen, iŏk bĕ lăm jơhngơ̆m dôm nơ̆r Inh pơma khan kơ ih
Năm bĕ tơ lu bơngai mă đe puh boih lăm lu kon pơlei ih pơm bơnă, khan kơ lu sư 'nâu nơ̆r Kră Yang Tih Hloh khan, mă lu sư mơ̆ng dah ưh
Inh kư̆m kơtơ̆ng re đơ̆ng pơnăr lu kon sem arih tơtuh hơtŭt băl păng re jơwa lu tang-wang gre rơ̆m răm 'bơ̆t cheng lu sư
Inh năm truh tơ anih lu bơngai đe pơpuh oei tơ pơlei Têlabip, jê̆ tơ đak krong Kêbar inh dơ̆ng lăm anih lu sư oei păng inh oei hơdai lu sư tơpơh năr hăm jơhngơ̆m sơ'ngon hơwơ̆l hơwang
Hlôi kơ tơpơh năr đei nơ̆r Kră Yang khan kơ inh
Mă-lei tơdah ih khă tơbăt boih kơ bơngai pơm kơnê̆ noh, dah lu sư ưh kơ hŭt lê̆ trong pơm kơnê̆ kơdih, lu sư gô lôch lăm tơdrong yoch lu sư kơdih, mă-lei ih gô klaih huay pă pŭ
Mă-lei tơdah ih đei khan tơbăt kơ bơngai tơpăt bơih, 'nĕ pă pơm yoch, sư ưh pă pơm yoch, na gô arih, yua kơtơ̆ng nơ̆r ih khă, lei ih gơh klaih huay kơ jô̆
Tơ noh ti Kră Yang dan kơpal inh, Kră Yang khan kơ inh: “Iung bĕ năm tơ teh thŭng dơnă Inh gô khan kơ ih tơ noh
Na Yang Bơhngol mơ̆t lăm inh tơiung inh dơ̆ng kơtă 'bơ̆t jơ̆ng inh, Kră Yang pơma hăm inh păng khan: “Năm mơ̆t lăm hnam, chĭt ih kơdih
Ơ kon bơngai, âu, đe gô chô̆ ih hăm tơlei păng ih ưh pă gơh năm tơ lu sư dơ̆ng
Inh gô pơm kơ hơpiĕt ih klep tơ păk-'ngơk, ih gô kơmlo, ưh kơ gơh chrih kơ lu sư; lu sư jing bơngai ayăt
“Na ơ kon bơngai, iŏk minh hlak gŏch, dan gŏch noh 'bơ̆t anăp ih păng chhơ̆ rup pơlei Jêrusalem kơpal gŏch noh
Ih wang tăp pơlei noh; man pơdơ̆ng dur, pơm kơđông linh, blah pơlei noh păng dan tơroi tŭl dur jum dăr pơlei wă pơrăm sư
Ih iŏk minh hlak gŏ bơsei, pơdơ̆ng pơm thoi dur bơsei sơlam ih păng pơlei; na ih tơwih muh măt gah pơlei noh ih pơm thoi đe oei wang tăp kơ pơlei noh
Noh tơdrong tơdra kơ bơngai Isơrael
Inh đei hơgăt kơ ih kơsô̆ năr dang ăi hăm kơsô̆ sơnăm tơdrong yoch lu sư, jing pêng-hrĕng tơsĭn-jĭt năr, ih gô pŭ tơdrong yoch bơngai Isơrael
Kơplah noh ih athei oei tơwih muh măt ih tơ gah tơdrong wang pơlei Jêrusalem; păng sơk ti hoh hăm nơ̆r khan lê̆ adrol wă blah plơ̆ sư
Inh gô iŏk tơlei chô̆ ih, wă kơ ih ưh kơ gơh pơdăr gah to, gah âu, truh tơ đĭ năr ih wang pơlei
Tơmam ih wă sa rim năr 'bar-jĭt sekơl,a ih sa kiơ̆ kơ jơ hơgăt rim năr
Đak nhă ih kư̆m gô kŏng, minh lăm tơdrâu hin,b ih nhă kiơ̆ kơ jơ đei hơgăt rim năr
Ih gô sa 'bĕng 'ba tơ'bâu 'buh hơbĭ hăm ĭch bơngai 'bơ̆t anăp lu kon pơlei
Kră Yang khan: “Lei-lăi thoi noh adrĕch adrung Isơrael gô sa 'bĕng kơnê̆ 'mê̆-'mach tơ lăm teh đak mă Inh pơpuh lu sư tơ noh
Sư khan kơ inh: “Inh ăn kơ ih iŏk ĭch rơmo tơplih kơ ĭch bơngai wă 'buh 'bĕng
Ih kư̆m iŏk minh 'bar ioi đơ̆ng sŏk noh chô̆ sư 'bơ̆t ao ih
'Nâu nơ̆r Kră Yang Tih Hloh khan: Âu pơlei Jêrusalem, Inh dan sư tŏk-bŏk lu dêh char păng lu teh đak jum dăr kơ sư
Na, Kră Yang Tih Hloh khan: “Âu, Inh kơdih akâu Inh blah ih păng Inh gô phak ih 'bơ̆t anăp lu dêh char
Yua kơ tơdrong kơnê̆ krưp ih, na Inh gô pơm kơ ih minh tơdrong mă Inh ưh tam mă pơm đơ̆ng sơ̆ păng ning-mônh Inh ưh pă pơm dơ̆ng
Minh lăm pêng lăm lu khŭl ih gô lôch hơbuh păng gô lôch kơ pơngot rơwĕt minh lăm pêng gô pơ̆k lôch kơ đao hơlă tăp dăr kơ ih; mă minh lăm pêng dơ̆ng Inh gô pơm kơ lu sư tơklah tơklang tơ jơ̆p-jang kơ teh păng Inh gô toh đao druh 'moi lu sư
Inh gô tuh tơdrong Inh hil păng Inh gô hil mĭl truh kơ lu sư, na tơdrong blĕk Inh hrăp; păng kơplah Inh pơm keh tơdrong hil kơ lu sư, lu sư gô băt Inh boih Kră Yang, hlôi khan kơ lu sư Inh gar
Lăm tơdrong inh hil mĭl kơ lu sư
Inh gô pơm kơ ih pơchah pơchek păng đe che bơle lăm teh đak jum dăr păng 'bơ̆t anăp lu bơngai chă yak brih găn
Layơ Inh prah 'brơ̆m tơdrong pơngot rơwĕt păng tơdrong lôch rŭng, wă prah pơrăm lu bơngai mă trŏ kơ pơlôch; Inh prah wă pơrăm ih, Inh gô pơthim tơdrong pơngot rơwĕt kơ ih păng gô pơrăm lê̆ trong tơmam sa ih
Inh gô ăn tơdrong pơngot rơwĕt păng ăn sem bri wă pơrăm lu kon hơ'lơ̆p ih jing pă đei tơdrong lôch hơbuh păng tơdrong tơblah truh tơ pham gô ro truh tơ ih, Inh gô iŏk đao gưm pơrăm ih
Inh boih Kră Yang mă đei khan thoi noh
Inh lăng 'bôh nhen hơbŏ thoi bơngai, đơ̆ng kơiĕng tơ ala thoi ŭnh, păng đơ̆ng kơiĕng tơ kơpal hơdah rang mơnhal thoi kong đe pơiel
Păng inh 'bôh tơdrong rang mơnhal Kră Yang 'Bok Kei-Dei Isơrael tơ noh thoi inh đei 'bôh tơ anih thŭng dơnă
Inh kơtơ̆ng Kră Yang krao re 'bơ̆t đon inh khan kơ đe: “Năm jê̆ tơ âu bĕ lu iĕm mă wei-lăng pơlei, rim 'nu athei chĕp đao hơlă wă pơrăm đe
Na tơdrong rang mơnhal Kră Yang 'Bok Kei-Dei Isơrael tŏk đơ̆ng chêrubim, đơ̆ng anih Sư oei, năm truh 'bơ̆t 'măng hnam akŭm
Na Kră Yang krao bơngai hrŭk ao che 'bui mă bĕng kơdŭng 'long chih đak mơ̆k
na khan kơ sư: “Năm bĕ tơ jơ̆p lăm pơlei Jêrusalem, chih 'bơ̆t klĕng rim 'nu bơngai bu nhơ̆m hmoi kơ tơdrong yoch kơnê̆ krưp mă đei pơm boih lăm pơlei
Inh kơtơ̆ng Kră Yang khan kơ lu bơngai nai: “Athei năm kiơ̆ đơ̆ng rŏng bơngai noh, năm pơlôch jơ̆p pơlei, iĕm 'nĕ lăng mơnat
Kơplah lu sư năm pơlôch đe, inh oei minh 'nu
Inh bon muh măt tơ teh ôr krao: “Ơ Kră Yang Tih Hloh, Ih hil mĭl kơ pơlei Jêrusalem, Ih wă pơlôch đĭ lu kon pơlei Isơrael hă
Inh 'bôh tơ rơwơ̆ng mă tơ kơpal kơ̆l chêrubim đei kiơ noh rang nhen thoi tơmo gĭt lăng hơbŏ thoi tang-dŏ pơtao
Kră Yang khan kơ bơngai hrŭk ao che 'bui: “Mơ̆t bĕ tơ sơlam tang-wang gre ala kơ chêrubim iŏk ngar ŭnh 'bĕnh kơ tơpang ti ih, đơ̆ng sơlam lu chêrubim na săi jơ̆p kơ pơlei noh”
Bơngai noh mơ̆t tơm măt inh
Kơplah bơngai noh mơ̆t, lu chêrubim dơ̆ng gah gơal kơ hnam akŭm păng hơmơ̆l 'bĕnh kơ cham gah lăm
Na tơdrong ư-ang rang mơnhal Kră Yang tŏk đơ̆ng chêrubim, tơ anăp 'măng hnam akŭm tơm
Na hnam akŭm tơm 'bĕnh kơ hơmơ̆l păng tơ cham hnam 'bĕnh kơ tơdrong hơdah ư-ang rang mơnhal Kră Yang
Re jơwa đơ̆ng pơnăr chêrubim tơtuh đe kơtơ̆ng truh tơ cham 'nguaih, re thoi nơ̆r Kră Yang 'Bok Kei-Dei Tih Hloh pơma
Minh pôm chêrubim chro ti iŏk ŭnh đơ̆ng tŏk-bŏk lu chêrubim, dan 'bơ̆t ti bơngai hrŭk ao che 'bui; bơngai âu iŏk đơ̆ng noh lĕch năm hloi
Ala kơ pơnăr chêrubim, đei yă kiơ noh nhen thoi ti bơngai
Rup tang-wang gre noh puăn tŏ lei-lăi, tang-wang gre âu tah tơ lăm tang-wang gre noh mă-lei dăr phara
Đĭ akâu lu chêrubim, rŏng, ti, pơnăr, tang-wang gre, lu tang-wang gre lăm puăn tŏ kon sem noh tă kơ đei măt tăp dăr
Rim kơ chêrubim đei puăn tŏ muh măt; mă minh muh măt chêrubim, mă 'bar muh măt bơngai, mă pêng muh măt dăm-brang, mă puăn muh măt sem klang
Lu chêrubim păr tŏk
Noh lu kon sem arih mă inh đei 'bôh 'bơ̆t krong Kêbar
Mưh lu chêrubim năm, lu tang-wang gre kư̆m năm kiơ̆ cheng; mưh lu chêrubim bơyar pơnăr păr đơ̆ng teh tơ kơpal, lu tang-wang gre ưh kơ dăr weh đơ̆ng cheng lu sư ôh
Tơdah kơplah lu chêrubim dơ̆ng, lu tang-wang gre kư̆m dơ̆ng; tơdah chêrubim iung păr, tang-wang gre kư̆m iung, yua kơ yang bơhngol kon sem arih noh oei lăm lu sư
Tơdrong ư-ang rang mơnhal Kră Yang lĕch đơ̆ng anăp 'măng hnam akŭm na dơ̆ng tơ kơpal lu chêrubim
Lu chêrubim bơyar pơnăr păr tơ kơpal hloi đơ̆ng teh 'bơ̆t anăp inh; lu tang-wang gre kư̆m năm hơdai 'bơ̆t cheng lu sư
Lu sư dơ̆ng 'bơ̆t anăp 'măng mơ̆t gah hơlĕch hnam Kră Yang, tơdrong ư-ang rang mơnhal Kră Yang 'Bok Kei-Dei Isơrael oei kơpal lu sư
'Nâu lu kon sem arih mă inh 'bôh tơ ala kơ Kră Yang 'Bok Kei-Dei Isơrael tơ krong Kêbar, păng inh băt tơpă noh lu chêrubim
Muh măt lu sư noh jơ̆ muh măt mă inh đei 'bôh tơ krong Kêbar
Rim kơ kon sem arih noh năm tơpăt tơ anăp
Đei Yang Bơhngol Kră Yang jur tơ inh
Sư khan kơ inh; “'Nâu nơ̆r Kră Yang khan: 'Nâu tơdrong lu iĕm tơchĕng, ơ kon pơlei Isơrael, Inh băt tơdrong jơhngơ̆m đon lu iĕm tơchĕng
Nơ̆r âu truh tơ inh đơ̆ng Kră Yang
“Ơ kon bơngai, kon pơlei Jêrusalem khan boih gah lu 'nhŏng oh ih, noh 'nhŏng oh ih kơdih, adrĕch adrung ih păng đĭ-đăng lu adrĕch Isơrael mă oei bơnă đe: ‘Lu sư ataih đơ̆ng Kră Yang; teh âu Sư ăn boih kơ bơ̆n bơ̆jang sa
Thoi noh, khan bĕ kơ lu sư: ‘'Nâu Kră Yang Tih Hloh khan: Mă Inh đei ăn kơ lu sư năm tơ lu dêh char nai, tơklah tơklang tơ jơ̆p lăm lu teh đak, mă-lei Inh oei 'măn anih 'lơ̆ng rơgoh kơ lu sư tơ lăm lu char mă lu sư oei ưh kơ đunh tŏ noh
Thoi noh khan bĕ: ‘'Nâu nơ̆r Kră Yang Tih Hloh khan: Inh gô akŭm lu iĕm đơ̆ng lu pơlei tơmoi, păng Inh gô iŏk lu iĕm đơ̆ng lu teh đak mă lu iĕm oei tơklah tơklang păng gô ăn teh đak Isơrael kơ lu iĕm dơ̆ng
Lu sư gô brŏk truh tơ teh đak lu sư păng hŭt lê̆ dôm tơdrong mă Inh areh păng dôm tơdrong kơnê̆ 'mê̆-'mach krưp đơ̆ng anih noh
Inh gô ăn kơ lu sư minh jơhngơ̆m, minh đon 'nao; Inh gô iŏk lê̆ jơhngơ̆m arăng thoi tơmo đơ̆ng akâu lu sư păng ăn kơ lu sư jơhngơ̆m rơmuăn wă chu kiơ̆ Kră Yang
Tơdrong ư-ang rang mơnhal Kră Yang tŏk tơ kơpal đơ̆ng lăm pơlei tih păng dơ̆ng 'bơ̆t kơpal kông gah hơlĕch kơ pơlei
Lăm tơdrong tơ'bôh ăn kơ inh đơ̆ng Kră Yang 'Bok Kei-Dei, Yang Bơhngol hiŏng inh tơ kơpal, păng chông anhăk ba inh truh tơ anih lu bơngai mă đe pơpuh tơ Kalđê
Na tơdrong tơ'bôh weh đơ̆ng inh
Inh roi ăn kơ lu bơngai đe pơpuh tôm tơdrong đơ̆ng Kră Yang tơ'bôh tơbăt kơ inh
“Ơ kon bơngai, ih oei lăm kon pơlei juăt kơ iung blah plơ̆; lu sư đei măt mă ưh kơ 'bôh, đei đon mă ưh kơtơ̆ng, yua kơ lu sư kon pơlei juăt kơ iung blah plơ̆
Đei lu kră pơlei Isơrael truh tơ inh, hơ-oei 'bơ̆t anăp inh
Na đei nơ̆r Kră Yang khan kơ inh
“Ơ kon bơngai, lu bơngai âu 'măn boih rup yang lăm jơhngơ̆m lu sư păng dan tơdrong yoch 'bơ̆t anăp muh măt wă pơm kơ lu sư kơtơih
Inh wă lê̆ kơ lu sư krao apinh Inh ưh
Na ih athei khan tơbăt kơ lu sư: ‘'Nâu nơ̆r Kră Yang Tih Hloh khan: “Bơngai bu lăm adrĕch Isơrael 'măn rup yang lăm jơhngơ̆m sư, păng dan tơdrong yoch wă pơm kơ kơtơih pơ̆k 'bơ̆t anăp muh măt lu sư, na năm tơ'bơ̆p bơngai khan lê̆ adrol, Inh boih Kră Yang gô tơl tơwih kơ lu sư trŏ thoi lơ rup yang lu sư
Khan kơ đĭ-đăng lu bơngai lăm adrĕch Isơrael păng đĭ-đăng tơmoi mă oei lăm Isơrael: Bơngai bu mă weh ataih đơ̆ng Inh, mă oei 'măn rup yang lăm jơhngơ̆m păng dan 'bơ̆t anăp lu sư tơdrong kơnê̆ yoch, wă pơm kơ đe kơtơih pơ̆k, na năm tơ'bơ̆p bơngai khan lê̆ adrol wă krao apinh Inh, Inh boih Kră Yang gô tơl tơwih kơ sư
Đe hăm gơh yua 'long noh wă pơm kiơ
Hăm wă gơh yua pơm 'long hơtol tơ'băk tơmam
Tơdah đe iŏk klơ̆m lăm ŭnh pơm 'long ŭnh, dah ŭnh sa 'bar pah tơm kơnhŏng, tŏk-bŏk sư jing ngar, hăm gơh yua pơm kiơ dơ̆ng
Na Kră Yang Tih Hloh khan: Thoi Inh đei iŏk 'long hơmu đơ̆ng lăm bri pơm 'long ŭnh tơkuh, Inh kư̆m gô pơm kơ kon pơlei Jêrusalem thoi noh
Đei nơ̆r Kră Yang khan kơ inh
“Ơ kon bơngai, athei tơbăt kơ Jêrusalem tơdrong lu sư pơm kơnê̆ krưp
Tơdrong tơpŭ kơ ih thoi âu, lăm năr 'nao tơpŭ kơ ih, tơlei klŏk ih tam mă kăt, tam mă tơhum ih rơgoh, tam mă pung lơlĭ hăm 'boh, tam mă pôn hăm che
Inh tơhum hơrao ih hăm đak, ôp rơgoh pham đơ̆ng akâu ih, păng pung kơ ih pơgang
Inh pơhrŭk ăn kơ ih ao dônh, tơ'bot ăn kơ ih chơkhŏ chuă păng akar, tơ̆n ăn kơ ih ao che 'bui, tơsu ăn kơ ih ao che tơpu hơdrông
Inh iŏk tơmam pơguăng pơhrôp ăn kơ ih, tơ'bot ăn kong tơ ti, tơ'băk ăn kơ ih rơbưn tơ hơko
Đoh ăn gŏp tơ muh, đoh ăn maih tơ đon, pơyơ̆l ăn hơgăl pơkao tơ kơ̆l ih
Ih kư̆m pơlôch lu kon Inh, pơm tơmam soi 'buh ăn kơ rup yang noh hă
Lăm dôm tơdrong kơnê̆ krưp, tơdrong pơm pơyô kư̆ kă, ih ưh kơ 'blŏk ôh kơplah năr oei nge, oei koh hoh, pơpơ̆ lăm pham kơdih
'Nâu tơdrong yoch oh drŏ-kăn ih Sôđôm: Sư păng lu kon drŏ-kăn sư pơang, sŏng sa phĭ jơnap, tơmam sa rơkah rơkai, mă-lei ưh kơ tơgŭm lu bơngai dơnuh hin pơmat-tat
Lu sư pơang, pơm yoch kơnê̆ krưp 'bơ̆t anăp Inh, na Inh gô pơrăm lu sư, thoi ih đei 'bôh boih
Inh gô pơjing tơdrong pơgơ̆p Inh hăm ih, na ih gô băt inh boih Kră Yang
Pơtao rôp minh 'nu lăm adrĕch pơtao, pơgơ̆p hăm sư, athei sư pơkă
Pơtao kư̆m rôp ba lu bơngai pơgơ̆r lăm tơring noh hai
wă kơ dêh char âu rai tơrăn, kơdih sư ưh kơ kĕ kơ iung wei mă-lei athei wei tơdrong pơgơ̆p hăm pơtao wă kơ teh đak oei oei
Mă-lei pơtao dêh âu blah plơ̆ pơtao, wơh athei bơngai năm tơ char Êyiptơ wă apinh aseh, linh tơblah tơgŭm
Lu bơngai pơm thoi noh hăm kĕ jei ưh
Hăm gơh klaih hlôi ưh
Pơm thoi noh, lu bơngai mă pơrăm nơ̆r pơgơ̆p hăm gơh klaih ưh
Kră Yang Tih Hloh khan: Tơpă thoi Inh mă arih, pơtao 'nâu gô lôch tơ Babilôn lăm teh đak pơtao mă pôk sư pơm pơtao, yua kơ sư hŭt lê̆ nơ̆r pơkă păng pơrăm tơdrong pơgơ̆p hăm pơtao Babilôn
Pơtao Pharaôn hăm lu linh nuih kơtang păng lu linh lơlang ưh kơ năm tơgŭm sư kơplah đei tơdrong tơblah, kơplah lu đe bơ̆ bơnơ̆, pơm dur tăp dăr wă wang blah pơlôch lơ bơngai
Ih hŭt lê̆ nơ̆r pơkă, pơrăm lê̆ tơdrong pơgơ̆p âu, ih đei pơm dôm tơdrong 'nâu lei na sư ưh kơ gơh klaih
Na Kră Yang Tih Hloh khan: Tơpă thoi Inh mă arih ling-lang, Inh gô tuh tơ kơpal kơ̆l lu sư nơ̆r pơkă hơlĕnh pơrăm lê̆ tơdrong pơgơ̆p Inh
Inh gô dăng hơnhuăl kơ sư, sư gô hrơ̆p 'bơ̆t hơnhuăl Inh; Inh gô chông lu sư tơ Babilôn, tơ noh Inh gô phak lu sư yua kơ tơdrong yoch mă sư ưh kơ chu kơ Inh
Đĭ-đăng lu linh sư mă pran kơtang hloh gô lôch kơ đao, hơlă, mă lu bơngai oei arih gô tơklah tơklang jơ̆p kơ kial
Na ih gô băt kơ, Inh boih Kră Yang, đei khan thoi noh
Inh gô pơtăm 'long noh kơpal kông kơjung Isơrael; 'long noh bluh tơ'bla păng đei plei; jing 'long hơngo 'lơ̆ng đĭ-đăng
Lu sem gô pơm tơpu oei tơ noh, đĭ-đăng lu adrĕch đei pơnăr gô kôp tơ yơ̆p tơ'bla 'long noh
Đĭ-đăng lu 'long tơ bri brah gô băt kơ Inh boih Kră Yang, tơjur lê̆ 'long kơjung na hơtŏk lu 'long kơđeh, pơm kơ 'long hơdrih jing kro, 'long kro jing hơdrih 'lơ̆ng
Inh boih Kră Yang đei khan păng gô pơm tơdrong noh
Nơ̆r Kră Yang khan kơ inh
Kră Yang khan: Tơpă thoi Inh mă arih, lu iĕm ưh pă yua bơih nơ̆r pơđơ̆k âu lăm Isơrael
Tơdah sư đei minh 'nu kon hơ'lơ̆p kơchu pơm tơdrong kơnê̆ đei pơlôch đe tuh pham pơm dôm tơdrong kơnê̆ hăm đe
Mă-lei 'bă sư pơm yoch pơjuă đe, tơtông tơmam lu 'nhŏng oh sư, pơm ưh kơ 'lơ̆ng lăm pơlei sư, sư gô lôch yua kơ tơdrong yoch kơnê̆ mă sư đei pơm
Lu iĕm đei jet: “Liơ kon sư ưh kơ pŭ tơdrong yoch kơnê̆ 'bă sư
Dah đei bu pơm 'lơ̆ng tơpăt pơm kiơ̆ khôi juăt Inh, tơpă sư gô đei tơdrong arih
Tơdah lu bơngai pơm kơnê̆ băt tơbral đĭ-đăng tơdrong yoch sư hlôi pơm, na wei răk dôm khôi juăt Inh păng pơm tơdrong 'lơ̆ng tơpăt, tơpă sư gô đei tơdrong arih, ưh kơ lôch ôh
Dôm tơdrong yoch mă sư hlôi pơm ưh pă jô̆ boih; đơ̆ng tơdrong sư pơm 'lơ̆ng sư gô đei tơdrong arih
Kră Yang khan: Inh 'bôh lu bơngai pơm kơnê̆ lôch Inh hiôk hă
Ưh kơ hiôk ôh wă kơ lu sư tơbral tơdrong kơnê̆ lu sư pơm na đei arih
Mă-lei tơdah bơngai tơpăt hŭt lê̆ tơdrong tơpăt sư, na sư pơm yoch kơnê̆ krưp thoi lu bơngai kơnê̆ đei pơm, Sư hăm arih ưh
Dôm tơdrong tơpăt ayơ mă sư pơm boih Inh ưh pă 'blŏk dơ̆ng, sư gô lôch yua kơ tơdrong yoch kơnê̆ mă sư đei pơm
Tơdah bơngai mă pơm kơnê̆ hŭt lê̆ tơdrong kơnê̆, tơdrong yoch mă sư pơm boih, na pơm kiơ̆ tơdrong tơpăt tơdrong trŏ, sư gô dŏng pơklaih bơhngol sư đei tơdrong arih ling-lang
Yua kơ sư 'bôh păng tơbral dôm tơdrong yoch kơnê̆ mă sư hlôi pơm, tơpă sư gô đei tơdrong arih păng ưh kơ đei lôch hiong
Adrĕch Isơrael đei khan: Trong Kră Yang ưh kơ tơpăt, Ơ adrĕch Isơrael, trong Inh ưh kơ tơpăt hă
Mă tơpă trong lu iĕm ưh kơ tơpăt
Thoi noh Kră Yang khan: “Ơ adrĕch Isơrael, Inh gô sek tơlang lu iĕm, rim 'nu kiơ̆ kơ tơdrong sư đei pơm
Athei wih tơbral bĕ păng hŭt lê̆ dôm tơdrong yoch kơnê̆ lu iĕm, wă kơ tơdrong kơnê̆ huay kơ pơgăn pơrăm lu iĕm
Sơnăm tăl mă tơpơh, năr mơjĭt khei pơđăm, đei lu kră pơlei Isơrael năm krao apinh Kră Yang, dơ̆ng 'bơ̆t anăp inh
Đei nơ̆r Kră Yang khan kơ inh
Athei khan kơ lu sư: ‘Kră Yang khan thoi âu: Kơplah Inh rơih iŏk Isơrael
Inh pơkă hăm lu adrĕch adrung Jakôp, ăn kơ lu sư băt kơ Inh lăm char Êyiptơ, Inh đei yơ̆r ti Inh pơkă pơkăm hăm lu sư, thoi âu: “Inh boih Kră Yang 'Bok Kei-Dei lu iĕm
Lăm năr noh Inh yơ̆r ti pơkă hăm lu sư, inh gô chông anhăk lu sư lĕch đơ̆ng char Êyiptơ năm tơ anih mă Inh đei chơchă ăn kơ lu sư bơih, teh đei đak toh păng đak sut lơ, noh teh ư-ang hloh kơ đĭ-đăng char
Thoi noh Inh chông tơlĕch lu sư đơ̆ng char Êyiptơ, chông ba lu sư truh tơ char glă
Inh ăn kơ lu sư khôi juăt Inh păng tơ'bôh ăn kơ lu sư nơ̆r Inh tơtă, wă kơ bơngai bu kiơ̆ gô đei tơdrong arih
Inh ăn boih kơ lu sư năr giĕng Sa'bat wă pơm tơdra tŏk-bŏk lu sư hăm Inh, wă kơ lu sư băt Inh boih Kră Yang pơm kơ lu sư rơgoh
Mă-lei yua kơ anăn Inh, Inh pơm wă kơ anăn Inh đe huay kơ pơm pơ'mê̆ 'bơ̆t anăp lu kon pơlei nai, 'bơ̆t anăp kon pơlei mă 'bôh Inh chông tơlĕch lu sư
Mă-lei, Inh đei yơ̆r ti pơkăm pơkă hăm lu sư tơ lăm char glă thoi âu Inh ưh kơ chông ba lu sư năm tơ teh mă Inh wă ăn kơ lu sư, teh đak toh păng đak sut, noh teh ư-ang hloh kơ đĭ-đăng lăm char
Inh pơm thoi noh yua kơ lu sư ưh kơ chu kiơ̆ nơ̆r inh tơtă, ưh kơ chu kiơ̆ khôi juăt inh păng pơm yoch pơ'mê̆ lăm năr Sa'bat inh; pơm kiơ̆ kơkuh kơ rup yang lu sư
Mă-lei Inh lăng oei mơnat kơ lu sư, Inh ưh kơ wă pơrăm lu sư, Inh ưh wă pơlôch lu sư lăm char glă
Inh khan kơ lu kon sâu sư lăm char glă: “'Nĕ kơ kiơ̆ khôi juăt lu yă 'bok iĕm, 'nĕ wei răk nơ̆r lu sư tơtă păng kơdih iĕm 'nĕ kơ pơm kơnê̆ 'mê̆-'mach kơkuh kơ rup yang lu sư
Inh boih Kră Yang 'Bok Kei-Dei lu iĕm, chu kiơ̆ bĕ khôi juăt Inh, wei răk nơ̆r Inh tơtă păng pơm kiơ̆ bĕ
Mă-lei lu kon sâu lu sư blah Inh; ưh kơ chu kiơ̆ khôi juăt Inh, ưh kơ wei răk nơ̆r Inh tơtă lu tơdrong mă tơdah bu pơm kiơ̆ gô arih; lu sư kư̆m pơm yoch 'mê̆-'mach lăm năr Sa'bat Inh
Thoi noh Inh khan bơih gô tuh tơdrong hil mĭl Inh tơ lu sư păng tơdrong blĕk Inh phak lu sư lăm char glă
Mă-lei Inh dui lê̆ ti Inh, yua kơ anăn Inh, wă kơ anăn Inh đe huay kơ pơm pơ'mê̆ 'bơ̆t anăp lu kon pơlei nai, 'bơ̆t anăp kon pơlei mă inh chông tơlĕch lu sư
Inh đei yơ̆r ti pơkăm pơkă hăm lu sư lăm char glă inh gô pơm kơ lu sư tơklah tơklang tơ jơ̆p lăm lu adrĕch adrung, tơrak 'brak tơ lăm dêh char
yua kơ lu sư ưh kơ chu kiơ̆ nơ̆r Inh tơtă, hŭt lê̆ khôi juăt Inh, pơm pơ'mê̆ kơ năr Sa'bat Inh, păng măt lu sư 'maih lăng chu kiơ̆ kơ rup yang 'bok yă lu sư
Lei na Inh ăn kơ lu sư kiơ̆ khôi juăt ưh kơ 'lơ̆ng nơ̆r Inh tơtă ưh kơ đei ba tơdrong arih
Thoi noh, ơ kon bơngai, athei khan kơ adrĕch Isơrael thoi âu: 'Nâu nơ̆r Kră Yang khan: 'Bok yă lu iĕm pơma blông hăm Inh, yua kơ lu sư ưh wă chu Inh
Thoi noh, khan bĕ kơ adrĕch Isơrael: Kră Yang khan: Lu iĕm pơm kiơ̆ trong 'bok yă lu iĕm, lu iĕm pơm pơyô kư̆ kă kiơ̆ lu rup yang kơnê̆ krưp noh hă
Kơplah lu iĕm pơyơ̆r tơmam soi, pơyơ̆r kon drŏ-nglo soh hăm ŭnh, kơdih lu iĕm pơm kơnê̆ 'mê̆-'mach kơkuh kơ rup yang truh tơ dang ei
Ơ adrĕch Isơrael, Inh ưh kơ lê̆ lu iĕm krao apinh Inh
Kră Yang khan: Thoi Inh mă arih ling-lang, Inh ưh kơ ăn lu iĕm krao apinh Inh
Lu iĕm khan: Lu nhôn wă gô kơkuh kơ 'long păng tơmo, kiơ̆ thoi adrĕch adrung lu dêh char âu
Kră Yang khan: Thoi Inh mă arih ling-lang, Inh gô pơgơ̆r lu iĕm hăm tơpang ti pran kơtang, Inh yơ̆r ti tơ kơpal păng tuh tơdrong hil mĭl
Inh gô chông tơlĕch lu iĕm đơ̆ng lu kon pơlei păng akŭm lu iĕm đơ̆ng lu dêh char mă Inh ăn lu iĕm tơklah tơklang hăm tơpang ti pran kơtang Inh gô yơ̆r ti tơ kơpal păng gô tuh tơdrong hil mĭl
Inh gô chông ba lu iĕm năm tơ char glă lu kon pơlei nai, tơ noh, Inh gô sek tơlang lu iĕm 'bơ̆t anăp măt
Thoi Inh hlôi sek tơlang 'bok yă lu iĕm lăm char glă tơ Êyiptơ, inh kư̆m sek tơlang lu iĕm thoi noh mơ̆n, Kră Yang khan thoi noh
Inh gô wei lu iĕm chu kiơ̆ ala 'long jra Inh păng Inh gô chông ba lu iĕm mơ̆t lăm tơdrong pơgơ̆p
Inh gô pơrăm lu bơngai đơ̆ng lăm lu iĕm, bơngai mă blah Inh; Inh kư̆m gô chông tơlĕch lu sư đơ̆ng teh đak đe mă lu sư oei, mă-lei lu sư ưh kơ gơh mơ̆t lăm teh đak Isơrael
Thoi noh lu iĕm gô băt Inh boih Kră Yang
Gah lu iĕm, ơ adrĕch Isơrael, Kră Yang khan thoi âu: Rim 'nu kơ lu iĕm năm kơkuh bĕ kơ rup yang
Mă-lei đơ̆ng rŏng kơ noh, lu iĕm gô mơ̆ng kiơ̆ Inh, ưh pă pơ'mê̆ kơ anăn Inh dơ̆ng hăm tơmam soi kơkuh kơ rup yang
Kră Yang khan: Tơ kơpal kông rơgoh Inh, tơ kơpal kông Isơrael, tơ noh đĭ adrĕch Isơrael, đĭ-đăng kơ lu sư lăm dêh char gô awih awăn kơ Inh
Tơ noh Inh gô sơng iŏk lu sư; Inh gô iŏk tơmam pơyơ̆r păng tơmam pơyơ̆r plei blŭng-a, hăm tơmam soi 'lơ̆ng rơgoh lu sư
Na lu iĕm gô băt inh boih Kră Yang, kơplah Inh chông ba lu iĕm mơ̆t lăm teh đak Isơrael, lăm dêh char mă Inh đei pơkă pơkăm wă ăn kơ 'bok yă lu iĕm
Tơ noh lu iĕm gô 'blŏk trong iĕm đêl yak bơih păng dôm tơdrong iĕm pơm pơ'mê̆ kơdih akâu; lu iĕm gô lăng krưp kơdih akâu, yua kơ dôm tơdrong kơnê̆ iĕm đei pơm
Nơ̆r Kră Yang khan kơ inh
Ơ kon bơngai, lăng bĕ muh măt tơ gah gơal, bơtho khan blah bĕ char gah gơal păng khan lê̆ adrol wă blah lu bri kơdrơ̆ng lăm char gah gơal
Lăm ih đei bơngai iŏk sa pơgâm wă pơm tơdrong đei tuh pham, ăn đe tŏk iŏk đei iŏk lơi adrol păng iŏk jên kon lơ dêh; ih pơjuă sa lu bơngai jê̆ ih păng ih hiơt kơ Inh, Kră Yang khan thoi noh
Kră Yang khan kơ inh
Ơ kon bơngai, khan bĕ kơ teh đak
Lu 'bok khan lê̆ adrol lăm lu iĕm đei pơgơ̆p băl nhen thoi dăm-brang grĕnh hơrum sa tơmam đêl lu sư rôp
Lu sư châu sa bơngai, tơtông iŏk lu mŭk tơmam gĭt, pơm kơ lơ bơngai drŏ-kăn jing adro po lăm pơlei
Lu yŏng pơgơ̆r oei lăm lu sư nhen thoi kŏ-so kăp sa sem bri, pơm tuh pham pơlôch bơngai, wă tơgar iŏk tơmam
Lu 'bok khan lê̆ adrol lu sư ôn tơdrong pơm kơ đe pik kơ lu sư chŭr; 'bôh tơdrong 'bôh hơlĕnh păng hlang lăng hơlĕnh, lu sư khan: Kră Yang khan thoi noh
Mă-lei Kră Yang ưh kơ khan ôh
Kon pơlei oei lăm teh đak pơjuă sa băl, tơtông tơgar iŏk, pơjuă pơđep lu bơngai dơnuh hin pơmat-tat, păng pơjuă pơđep lu bơngai tơmoi ưh pă ăn kơ lu sư đei tơdrong tơpăt
Inh chă lăng minh 'nu bơngai lăm lu sư, wă man pơdơ̆ng ming dur, wă kơ tơplih kơ pơlei, lăm teh đak păng dơ̆ng chĭt bơlôh dur 'bơ̆t anăp Inh, wă kơ Inh huay kơ pơrăm teh đak lu sư; mă-lei Inh chă ưh kơ đei bu
Na Inh tuh tơdrong hil mĭl tơ lu sư păng iŏk ŭnh Inh hil soh pơrăm lu sư; Inh gô pơm tơwih tuh tơ kơ̆l lu sư, kiơ̆ kơ trong lu sư pơm
Inh gô phak pơrăm hăm tơdrong hil mĭl tih, mưh Inh pơm mong blah lu sư, na lu sư gô băt Inh boih Kră Yang
Lăm sơnăm tăl mơjĭt-mônh, năr blŭng-a lăm khei, Kră Yang khan kơ inh
Lu sư gô pơrăm dur pơlei Tirơ păng teh pơchah lê̆ hnam gak kơjung
Inh gô hơpuih kôch pơgoh lu teh đơ̆ng lăm pơlei, lê̆ sư jing kông tơmo
Sư gô jing anih đe sơ̆k hơnhuăl tŏk-bŏk đak dơsĭ; yua kơ Kră Yang khan: Inh khan boih sư jing tơmam lu dêh char đe blah tơgar iŏk
Lu kon pơlei sư oei tơ chŭn mir đe gô pơlôch hăm đao; păng lu sư gô băt Inh boih Kră Yang
Kră Yang khan thoi âu: Âu, Inh gô chông Nebukatnessar, pơtao Babilôn đơ̆ng gah yă-nơ̆m, pơtao kơ lu pơtao, hăm lu linh, lu linh hao aseh hăm lu linh hao gre aseh lơ, năm blah pơlei Tirơ
Sư gô yua đao pơlôch lu kon pơlei ih tơ lăm chŭn mir, Sư gô bơ̆ bơnơ̆ ter dur păng hiŏng khêl blah ih
Lu sư gô yua gơ'beng bơsei pơrăm dur pơlei păng yua mut teh pơchah lu hnam gak kơjung ih
Aseh lu sư lơ tơpă dĭng mah 'mui teh đơ̆ng jơ̆ng sư yak klơ̆p đĭ ih thoi hơmơ̆l
Lu dur pơlei ih pơpơ̆ yua kơ đơ̆ng tơtơ̆ng jơ̆ng lu linh hao aseh, lu linh gre aseh lu sư gô mơ̆t rok 'măng jang ih, nhen thoi mơ̆t lăm pơlei dur đe pơrăm đĭ bơih
Kơchôp jơ̆ng aseh gô pơjuă pơrăm pơlei ih; lu sư gô pơlôch kon pơlei ih hăm đao, hăm lu jrăng kơjăp ih gô prưk păk tơ teh
Khŭl lu linh gô blah tơgar iŏk mŭk tơmam ih, iŏk đĭ dôm tơmam ih đei, pơrăm đĭ dur pơlei; lu sư gô pơrăm anih hnam 'lơ̆ng ih păng klơ̆m lê̆ lu tơmo, 'long păng teh ih tơ lăm đak dơsĭ
Inh gô pơm kơ nơ̆r hơri ih kơtĕch, đe ưh pă kơtơ̆ng re brŏ dung ih dơ̆ng
Kră Yang khan kơ inh
“Ơ kon bơngai, blah bĕ Pharaôn, pơtao Êyiptơ, khan lê̆ adrol blah sư păng đĭ-đăng char Êyiptơ
Kră Yang khan: Âu, Inh chĕp đao wă phak ih Inh gô pơlôch đĭ bơngai hăm đĭ lu sem dơrong đơ̆ng ih
Ưh pă đei tơpang jơ̆ng bu yak rok noh, kư̆m pă đei jơ̆ng sem bri yak năm trong noh, kư̆m ưh pă đei kon pơlei oei tơ noh dơ̆ng, lăm puăn-jĭt sơnăm
Tơpă Kră Yang khan: “Hlôi kơ puăn-jĭt sơnăm, Inh gô akŭm kon pơlei Êyiptơ dơ̆ng, đơ̆ng lăm lu kon pơlei mă lu sư tơklah tơklang oei tơ noh
Na, Kră Yang khan: Âu, Inh gô pơjao char Êyiptơ ăn kơ Nebukatnessar
pơtao Babilôn; sư gô iŏk chĕp ba tơmam noh păng tơgar iŏk lu tơmam nai păng pơjei iŏk teh; noh boih tơmam apah kơ lu linh sư
Inh gô pơjao char Êyiptơ ăn kơ sư wă apah tơdrong pơmat gleh sư hlôi blah iŏk, yua kơ sư đei bơ̆jang kơ Inh
Kră Yang khan thoi noh
Na Kră Yang khan thoi âu: Âu, Inh blah Pharaôn pơtao Êyiptơ gô gơ̆ lê̆ 'bar pah ti sư, đao đơ̆ng ti sư gô huŏng tơ teh
Inh gô ăn kon pơlei Êyiptơ gô tơklah tơklang oei tơ lăm adrĕch adrung nai păng tơ lăm lu char nai
Kră Yang khan kơ inh
Ơ kon bơngai, pơma bĕ kơ lu kon pơlei ih khan kơ lu sư: Mưh Inh ăn đao hơlă truh tơblah minh tŏ char na lu kon pơlei lăm char noh rôp minh 'nu bơngai lăm lu sư, pôk ăn kơ sư jing minh 'nu bơngai gak
păng tơdah sư 'bôh đao hơlă truh tơ char noh na sư hlôm keng wă tơbăt kơ kon pơlei
na dah bu kơtơ̆ng re keng mă-lei ưh kơ kơchăng lê̆ kơ lu đao hơlă pơlôch sư lei, pham sư gô tuh tơ kơpal kơ̆l sư
Mưh Inh khan kơ lu bơngai yoch, Ơ bơngai yoch, tơpă iĕm gô lôch mă-lei ih ưh kơ khă ôh lu bơngai yoch athei achăng lê̆ trong sư, sư gô lôch lăm tơdrong yoch sư; mă-lei Inh gô tơpŭ kơ ih pham sư
Tơdah ih đei khă lu bơngai pơm yoch wă kơ sư achăng lê̆ trong sư, mă-lei sư ưh kơ lê̆ trong kơnê̆ sư, na sư lôch yua kơ tơdrong yoch sư, lei ih arih huay kơ pŭ yoch ôh
Ơ kon bơngai khan bĕ kơ adrĕch Isơrael: “Lu iĕm khan: ‘Dôm tơdrong kơnê̆ hăm tơdrong yoch lu nhôn, kơtĭt trăp dêh tơ lu nhôn, lu nhôn wă lôch yua kơ tơdrong yoch noh lei lu nhôn pơm liơ gơh đei arih
Kŭm thoi noh mơ̆n tơdah Inh khan kơ bơngai pơm yoch, Tơpă ih gô lôch mă-lei tơdah sư achăng lê̆ tơdrong yoch na pơm tơdrong tơpăt pơm 'lơ̆ng
tơdah bơngai pơm yoch noh pơdrâu tơmam đêl pơkăm đơ̆ng tŏk iŏk păng pơdrâu tơmam đêl sư tơtông, arih sa kiơ̆ trong juăt arih 'lơ̆ng, ưh pă pơm tơdrong kơnê̆, tơpă sư gô arih, sư ưh pă lôch dơ̆ng
Dôm tơdrong yoch đêl sư pơm ưh pă 'blŏk dơ̆ng boih; sư pơm kiơ̆ tơdrong juăt păng tơdrong tơpăt na sư gô arih
Tơdah bơngai tơpăt lê̆ tơdrong tơpăt sư pơm tơdrong kơnê̆, sư gô lôch yua kơ tơdrong yoch noh
Tơdah bơngai pơm yoch achăng lê̆ tơdrong yoch na sư pơm 'lơ̆ng kiơ̆ khôi juăt pơm tơpăt, yua kơ đơ̆ng lu tơdrong noh sư gô arih
Lu iĕm khan: ‘Trong Kră Yang ưh kơ tơpăt
’ Ơ adrĕch Isơrael, Inh gô sek tơlang lu iĕm rim 'nu kiơ̆ kơ trong lu sư kơdih
Lăm năr pơđăm khei mơjĭt, sơnăm mơjĭt-'bar đơ̆ng rŏng kơ lu nhôn jing bơnă đe, đei minh 'nu bơngai klaih đơ̆ng pơlei Jêrusalem năm tơbăt kơ inh: “Pơlei Jêrusalem đe iŏk boih
Ti Kră Yang dan kơpal inh gah kơsơ̆ adrol kơ bơngai năm roi noh truh; Sư ăn kơ inh gơh pơma dơ̆ng adrol kơ bơngai noh truh tơ inh kiơ̆ pơgê, 'bơ̆r inh gơh pơma pă kơmlo dơ̆ng
Kră Yang khan kơ inh
Lei na khan bĕ kơ lu sư, Kră Yang khan thoi âu: Yua kơ lu iĕm sa 'nhĕm oei pham, măt lu iĕm maih lăng tơ rup yang, lu iĕm tuh pham pơlôch băl, lei lu iĕm gô iŏk char âu hă
Khan bĕ kơ lu sư tơdrong âu: Kră Yang khan Thoi Inh mă arih, lu bơngai lăm anih răm rai gô lôch kơ đao; Lu bơngai oei lăm kơđông dah lăm hơlŭng gô lôch kơ jĭ hơbuh, lu bơngai oei lăm bri brah gô pơm tơmam sa kơ lu sem bri
Kơplah noh lu sư gô băt inh boih Kră Yang, Inh boih ăn kơ char 'nâu jing pă đei, pơchah pơchek yua kơ tơdrong kơnê̆ krưp mă lu sư đei pơm
Lu sư năm tơ ih thoi kon pơlei Inh juăt kơ năm, lu sư năm mơ̆ng nơ̆r ih thoi kon pơlei Inh; mă-lei lu sư ưh kơ pơm kiơ̆ tơdrong noh ôh 'bơ̆r lu sư pơm khan 'mêm mơnat, jơhngơ̆m lu sư chă tơdrong đei lơi yua kơdih akâu
Mưh tơdrong 'nâu truh, gô truh tơpă, lu sư gô băt đei minh 'nu 'bok khan lê̆ adrol oei lăm lu sư
Kră Yang khan kơ inh
Lu kon triu tơrăn, iĕm ưh kơ tơgŭm ăn kơ lu sư pran; lu triu jĭ, iĕm ưh kơ ming hơmet wă kơ klaih; lu triu rơka, iĕm ưh kơ đei hơmet lu triu mă jrok tơklah tơklang, lu iĕm ưh kơ chông brŏk lu kon triu mă jrok hiong lu iĕm ưh kơ năm chă
Lu iĕm wei rong sư hăm tơdrong pơgŏ pơđep
Yua kơ ưh kơ đei bơngai bơwei, kon triu tơklah tơklang, lu sư tơklah tơklang jing tơmam sa lu sem bri
Thoi noh ơ lu bơngai wei triu, mơ̆ng bĕ nơ̆r Kră Yang
Kră Yang khan: Thoi Inh mă arih, yua kơ ưh kơ đei bơngai wei, triu Inh jing tơmam tơgar iŏk, jing tơmam sa kơ lu sem bri brah; lu bơngai wei ưh kơ chơchă triu Inh, lu sư hăt wei kơdih akâu ưh kơ wei khŭl triu Inh
Na, ơ lu bơngai wei, mơ̆ng bĕ nơ̆r Kră Yang
Kră Yang khan thoi âu: Inh wă blah lu bơngai wei triu
Inh gô dui iŏk triu Inh đơ̆ng ti lu sư; Inh ưh pă ăn kơ lu sư wei triu Inh dơ̆ng păng lu sư ưh pă gơh 'me rong kơdih dơ̆ng; Inh dŏng iŏk triu Inh đơ̆ng lăm 'bơ̆r lu sư, wă kơ triu Inh ưh pă pơm tơmam sa kơ lu sư dơ̆ng
'Nâu nơ̆r Kră Yang khan: Inh kơdih gô chă triu Inh păng rong bơwei lu sư
Inh gô wei rong lu sư tơ anih 'nhĕt 'lơ̆p hơdrih; hơdrong lu sư oei tơ kơpal kông Isơrael, tơ noh lu sư gô 'bĭch pơdơh hiôk-hian păng sa 'nhĕt 'lơ̆p hơdrih tơ jơ̆p kơpal kông Isơrael
Inh kơdih gô wei triu Inh, păng Inh kơdih gô ăn kơ lu sư drum pơdơh, Kră Yang khan thoi noh
Inh gô chă lu triu tơklah, Inh gô anhăk ba lu triu jrok wih brŏk, Inh gô pơ̆n hơmet lu triu rơka păng tơgŭm triu ayơ đei jĭ jăn jing pran
Mă-lei lu triu bek, pran Inh gô pơlôch, yua kơ Inh gô wei rong lu triu inh hăm tơdrong 'lơ̆ng tơpăt
Kră Yang khan: Bĕ lu iĕm, ơ triu Inh, Inh gô sek tơlang triu tơduă triu, triu tơno păng bơbe bram
Lu iĕm sa 'nhĕt hơdrih 'lơ̆ng, ưh tam mah ôh hă
Na iĕm iŏk jơ̆ng pơjuă lê̆ 'nhĕt mă oei oei noh; iĕm nhă đak hlăng boih na iŏk jơ̆ng jur pơpŭk lê̆ gơsŏk đĭ lu đak mă oei oei noh
Lu triu Inh sa săi 'nhĕt mă đêl lu iĕm pơjuă păng nhă nhăi đak gơsŏk mă lu iĕm pơpŭk hă
Na, Kră Yang khan kơ lu sư thoi âu: Inh kơdih gô sek tơlang bre triu bek păng lu triu hơkĕ
Lu iĕm yua kơiĕng păng hơngiĕng na tŭn, iŏk hơke tơ̆m lu triu tơrăn dĭng mah lu sư jing tơklah tơklang
Na Inh gô pơklaih khŭl triu Inh lu sư ưh pơm tơmam sa kơ lu bơngai tơtông tơgar iŏk dơ̆ng păng Inh gô sek tơlang kơ triu hăm triu
Inh gô ăn đei minh 'nu bơngai wei rong lu sư; bơngai wei lu sư noh Đawit, đĭch đam Inh
Sư boih bơngai rong lu sư
Inh gô ăn dơ̆ng kơ lu sư tơring jum dăr kơ kông inh
Inh gô ăn đak 'mi trŏ kơ bơyan, đak 'mi pŭn hiôk
Inh gô pơjing mir đei plei 'lơ̆ng đe ư-ang nă ăn kơ lu sư, lăm tơring lu sư pă đei pơngot dơ̆ng păng lu dêh char nai pă đei pơjăm pơjuă pơm kơ lu sư mơlâu dơ̆ng
Kơplah noh lu sư gô băt inh boih Kră Yang 'Bok Kei-Dei lu sư oei hơdai hăm lu sư, păng lu sư adrĕch adrung Isơrael jing kon pơlei pơla Inh, Kră Yang khan
Inh gô pơm kơ ih jing hiong hach hlŏng hloi; lu pơlei ih ưh pă đei bơngai oei, na lu iĕm gô băt Inh boih Kră Yang
Gah ih, ơ kon bơngai, khan lê̆ adrol bĕ gah kông kŏ Isơrael păng khan: “Ơ kông Isơrael, mơ̆ng bĕ nơ̆r Kră Yang
Yua kơ thoi noh khan lê̆ adrol thoi âu: ‘Kră Yang khan thoi âu: Yua kơ lu sư pơm kơ ih jing juơ rơhiăng pă đei, blah ih đơ̆ng gah puăn pah, pơm kơ ih jing tơmam lu adrĕch adrung oei đei yua iŏk păng jing nơ̆r đe pơma roi sa, pơjăm
Thoi noh, khan lê̆ adrol bĕ gah teh đak Isơrael; khan bĕ kơ lu kông kŏ păng lu groi, lu glung păng lu teh thŭng dơnă: ‘Kră Yang khan thoi âu: Âu Inh khan hăm tơdrong Inh hil gar, yua kơ lu iĕm pŭ iŏk tơdrong mơlâu đơ̆ng lu char nai pơjăm
Na, Kră Yang khan thoi âu: Inh yơ̆r ti pơkă: Lu dêh char jum dăr kơ ih tơpă lu sư gô mơlâu
Na gah ih, ơ kông Isơrael, ih gô bluh dơ̆ng lơ păng đei plei ăn kơ lu kon pơlei Isơrael inh; yua kơ lu sư wă wih brŏk
Inh gô wei-lăng ih, tơchĕng gah ih păng đe gô choh pơtăm păng rei jơmŭl ih dơ̆ng
Kră Yang khan kơ inh dơ̆ng
Na Inh tuh tơdrong hil mĭl tơ lu sư, yua kơ lu sư pơm tuh pham pơlôch đe păng yua kơ đơ̆ng lu sư kơkuh kơ rup yang pơm pơ'mê̆ kơ teh đak
Inh pơm kơ lu sư tơklah tơklang tơ jơ̆p kơ teh đak, tơ jơ̆p kơ tơring; Inh sek tơlang boih lu sư kiơ̆ kơ trong lu sư kiơ̆ păng tơdrong lu sư đei pơm
Tơ lăm dêh char mă lu sư oei, lu sư đei pơm pơ'mê̆ kơ anăn 'lơ̆ng rơgoh Inh, đe pơma 'bơm lu sư khan: ‘Noh lu kon pơlei Kră Yang mă-lei đe puh tơweh lu sư đơ̆ng dêh char Kră Yang
Inh bơwei anăn rơgoh Inh anăn mă adrĕch Isơrael pơm pơ'mê̆ tơ lăm lu dêh char mă lu sư năm truh
Thoi noh khan bĕ kơ adrĕch Isơrael: “Kră Yang khan thoi âu: Ơ adrĕch Isơrael, noh ưh kơ sĭ yua kơ lu iĕm mă Inh wă pơm noh, mă-lei yua kơ anăn 'lơ̆ng rơgoh Inh mă lu iĕm hlôi pơm pơ'mê̆ bơih tơ lăm lu dêh char mă lu iĕm năm truh
Inh gô dui iŏk lu iĕm đơ̆ng lăm lu dêh char akŭm pơpôi lu iĕm đơ̆ng jơ̆p kơ teh đak, ba lu iĕm wih brŏk oei tơ char lu iĕm kơdih
Inh gô ăn kơ lu iĕm jơhngơ̆m 'nao păng ăn yang bơhngol 'nao tơ lăm lu iĕm; Inh gô iŏk hŭt lê̆ đĭ jơhngơ̆m arăng thoi tơmo đơ̆ng akâu lu iĕm păng ăn kơ lu iĕm jơhngơ̆m rơmuăn hăm sĕch wă chu kiơ̆ Inh
Inh gô ăn Yang Bơhngol Inh oei lăm lu iĕm, wă kơ lu iĕm pơm kiơ̆ khôi juăt inh, lu iĕm gô pơ'lơ̆ng pơm kiơ̆ lu nơ̆r Inh tơtă
Lu iĕm gô oei tơ lăm teh đak mă Inh ăn kơ yă 'bok lu iĕm, lu iĕm jing kon pơlei pơla Inh, Inh jing Kră Yang 'Bok Kei-Dei lu iĕm
Inh gô dŏng pơklaih lu iĕm đơ̆ng tơdrong kơnê̆ 'mê̆-'mach; Inh gô ăn kơ 'ba mi jing 'lơ̆ng kơchar rai lơ păng ưh pă ăn kơ lu iĕm pơngot rơwĕt
Inh gô ăn plei 'long hơnik hơnam lăm mir chŭn đei rai tŏk lơ wă kơ lu iĕm huay pă mơlâu kơ char đe lăm tơdrong pơngot rơwĕt
Mă-lei lu iĕm gô 'blŏk kơ tơdrong kơnê̆ iĕm păng tơdrong iĕm pơm ưh kơ 'lơ̆ng
Tơpă lu iĕm gô lăng areh krưp kơdih akâu yua kơ tơdrong yoch păng tơdrong kơnê̆ krưp lu iĕm pơm
Kră Yang khan: Ưh kơ sĭ yua kơ lu iĕm na Inh pơm thoi noh, lu iĕm athei băt nhen tơdrong noh, ơ adrĕch Isơrael, lu iĕm athei băt mơlâu kơdih
Kră Yang khan thoi âu: “Năr mă Inh ôp hơrao rơgoh tơdrong yoch lu iĕm, Inh pơm ăn kơ pơlei lu iĕm gô đei kon pơlei oei păng pơjing ming dơ̆ng lu anih mă đĭ pơchah răm
Anih lê̆ bri gô choh pơtăm dơ̆ng, ưh pă lê̆ thoi adrol sơ̆ 'bơ̆t anăp lu bơngai rok găn
Đe gô pơma khan: “Anih teh lê̆ bri âu dang ei jing pơgar Êđen păng lu pơlei mă đĭ pơchah pă đei noh 'nâu đei tơiung pơdơ̆ng ming đei kon pơlei oei
Kră Yang khan thoi âu: “Inh kư̆m ăn kơ adrĕch adrung Isơrael chă apinh Inh tơdrong 'nâu, ăn kơ lu sư rai lơ kơdrâ̆m thoi khŭl triu
Ti Kră Yang dan kơpal inh; Yang Bơhngol Kră Yang chông ba inh na tơoei inh tŏk-bŏk thŭng dơnă 'bĕnh kơ kơting
Sư chông inh nơnăm juang jơ̆p kơ kơting noh; 'bôh tơ lăm thŭng dơnă noh đei kơting lơ păng kro krĕnh boih
Inh gô ăn huan, ăn sĕch tơ lu iĕm păng lom akâu iĕm hăm akar
Kơplah noh Inh lăng 'bôh đei huan păng sĕch bluh đei akar lom kơting gah 'nguaih, mă-lei ưh kơ đei kial arih tơ lăm lu sư
Kră Yang khan kơ inh: “Ơ kon bơngai, lu kơting âu boih đĭ kơ adrĕch Isơrael
To, lu sư khan: ‘Kơting lu bơ̆n kro boih, tơdrong hơmĕng lu bơ̆n hiong đĭ boih, lu bơ̆n lôch răm đĭ boih
Ơ kon pơlei Inh, lu iĕm gô băt Inh boih Kră Yang, mưh Inh pơih bơsat lu iĕm păng hơtŏk lu iĕm đơ̆ng lăm bơsat
Kră Yang khan kơ inh
Iŏk 'bar tŏ 'long jra noh pơm jing minh, wă kơ sư jing minh pôm 'long jra lăm ti ih
Tơdah lu adrĕch adrung ih đei jet: ‘Ih ưh kơ wă tơblang ăn kơ lu nhôn băt tơdrong noh wă khan kiơ hă
Chĕp bĕ 'long jra mă ih chih boih noh, tơ'bôh ăn kơ lu sư
păng khan bĕ kơ lu sư: Kră Yang khan thoi âu: Inh gô chông ba adrĕch adrung Isơrael đơ̆ng lu char mă lu sư oei, Inh gô akŭm lu sư đơ̆ng jơ̆p kơ dêh char chông ba lu sư wih brŏk tơ char lu sư kơdih
Lu sư ưh pă pơm 'mê̆ akâu kơkuh kơ rup yang, lu tơdrong kơnê̆ krưp păng dôm tơdrong yoch glăi
Inh gô dŏng pơklaih lu sư đơ̆ng tơdrong pơ̆k huŏng, mă lu sư hlôi pơm
Inh gô ôp hơrao lu sư, lu sư jing kon pơlei pơla Inh, Inh jing Kră Yang 'Bok Kei-Dei lu sư
Đĭch đam Inh Đawit pơtao lu sư
Lu sư gô đei minh 'nu bơngai wei; lu sư gô năm kiơ̆ nơ̆r Inh tơtă; lu sư gô wei răk păng pơm kiơ̆ khôi juăt Inh
Lu sư gô oei arih sa lăm char mă Inh ăn kơ Jakôp đĭch đam Inh char mă 'bok yă lu sư oei sơ̆
Lu sư, kon sâu lu sư, gô oei tơ noh ling-lang; đĭch đam Inh Đawit jing pơtao lu sư hlŏng hloi
Inh gô pơm tơdrong pơgơ̆p hiôk-hian hăm lu sư, noh pơgơ̆p ling-lang lu sư hăm Inh, Inh gô ăn kơ lu sư jing rai lơ
Inh gô 'măn anih rơgoh Inh tơ lăm lu sư ling-lang hlŏng hloi
Hnam rơgoh Inh gô oei tơ lăm lu sư, Inh jing Kră Yang 'Bok Kei-Dei lu sư, lu sư jing kon pơlei pơla Inh
Mưh Inh 'măn anih rơgoh Inh oei tơ lăm lu sư ling-lang hlŏng hloi, lu dêh char gô băt kơ Inh boih Kră Yang, Inh boih tơplih kon pơlei Isơrael jing rơgoh
Inh gô tơ'bôh tơdrong ư-ang 'lơ̆ng rŏ Inh tơ lăm lu dêh char; đĭ-đăng lu dêh char gô 'bôh tơdrong Inh sek tơlang đei pơm bơih păng tơpang ti Inh dan kơpal lu sư
Đơ̆ng âu tơ anăp, adrĕch Isơrael gô băt Inh boih Kră Yang 'Bok Kei-Dei lu sư
Inh đei pơm kơ lu sư kiơ̆ kơ tơdrong yoch kơnê̆ 'mê̆-'mach păng tơdrong yoch lu sư pơm păng Inh ôn muh măt kơ lu sư
Lu sư gô đei tơdrong mơlâu yua kơ đei pơm yoch hăm Inh, kơplah lu sư oei hiôk-hian lăm char noh ưh kơ đei bu tơhli lu sư
Kơplah Inh chông lu sư wih brŏk đơ̆ng lu kon pơlei, pơpôi akŭm đơ̆ng teh đak lu ayăt kơ lu sư Inh yua lu sư gô tơ'bôh tơdrong 'lơ̆ng rơgoh Inh 'bơ̆t anăp lơ lu dêh char
Lu sư gô băt Inh boih Kră Yang 'Bok Kei-Dei lu sư, mă khan Inh ăn lu sư jing bơnă kơ lu dêh char, mă-lei iŏk wih lu sư tơ char lu sư kơdih, ưh kơ đei lê̆ minh 'nu bơngai bu oei tơ noh
Inh ưh pă ôn muh măt Inh kơ lu sư dơ̆ng, yua kơ Inh gô ăn Yang Bơhngol 'Lơ̆ng Inh kơ adrĕch Isơrael, Kră Yang khan thoi noh
Lăm sơnăm mă 'bar-jĭt pơđăm đơ̆ng rŏng kơ lu nhôn pơm bơnă, sơnăm blŭng-a, năr mơjĭt lăm khei, noh trŏ mơjĭt-puăn sơnăm đơ̆ng rŏng kơ pơlei Jêrusalem đe blah iŏk, Lăm năr noh ti Kră Yang chro kơpal inh păng Kră Yang chông ba inh năm tơ noh
Bơngai noh khan kơ inh: Ơ kon bơngai athei lăng mă hơlen, athei mơ̆ng mă nhen tôm tơdrong mă inh gô tơ'bôh ăn kơ ih yua kơ ih năm tơ âu wă kơ lăng dôm tơdrong âu
Tơ cham lăm đei 'bar anih, minh gah cheng kơ 'măng jang yă-nơ̆m, tơklă tơ gah gơal păng đei minh anih dơ̆ng gah 'măng jang hơlĕch, tơklă tơ gah yă-nơ̆m
Anih hnam mă đei ‘măng mơ̆t gah yă-nơ̆m tor minh-hrĕng hơgăt, đei 'măng gah yă-nơ̆m, wơ̆l sư pơđăm-jĭt hơgăt
Hơlam rơhơi să 'bar-jĭt hơgăt tơklă cham lăm păng, hơnă tơmo tơ cham 'nguaih, đei lu kơdeng pơtrơp băl pêng tăl
Lu anih tơ kơpal iĕ hloh kơ lu anih tơ ala păng lu anih tŏk-bŏk hnam, yua kơ lu kơdeng găn
Rim anih đei pêng tăl mă-lei ưh kơ đei jrăng thoi jrăng cham yua kơ thoi noh na anih kơpal iĕ hloh kơ anih ala păng anih tŏk-bŏk
Đei tơnăr gah 'nguaih pơrok kiơ̆ lu anih tơwih gah cham 'nguaih, tơklă lu anih mă să tor pơđăm-jĭt hơgăt
Tor lu anih gah cham 'nguaih pơđăm-jĭt hơgăt, mă-lei lu anih tơklă hnam akŭm noh đei minh-hrĕng hơgăt
Tơ gah hơlĕch kơ lu anih 'nâu tơ ala, gah hơlĕch đei minh trong mơ̆t, 'măn kơ lu bơngai đơ̆ng cham 'nguaih mơ̆t
Tơm tơnăr cham lăm hnam akŭm gah gơal, tơklă 'bơ̆t sơlam hnam akŭm đei lu anih
Kơ lu 'măng anih gah gơal kư̆m lei-lăi; đei minh pôm 'măng 'bơ̆t tơm trong năm wă kơ đe mơ̆t lĕch, pơrok kiơ̆ tơnăr tơklă gah hơlĕch
Na sư khan kơ inh: “Lu anih gah yă-nơ̆m păng anih gah gơal, tơklă hăm cham lăm noh boih anih rơgoh anih lu 'bok soi năm jê̆ Kră Yang gô sa tơmam soi 'lơ̆ng rơgoh hloh
Lu sư kư̆m dan lu tơmam soi 'lơ̆ng rơgoh hloh 'bơ̆t noh tơmam soi phe 'ba, tơmam soi huai đơ̆ng yoch, tơmam soi huai đơ̆ng glăi, yua kơ noh anih rơgoh
Đang kơ pơtŏ keh lăm hnam akŭm sư anhăk ba inh lĕch trong 'măng gah hơlĕch tơ cham gah 'nguaih păng pơtŏ jum dăr cham gah 'nguaih kơ hnam akŭm
Sư pơtŏ gah hơlĕch hăm tơlei pơtŏ, đei pơđăm-hrĕng hơgăt, kiơ̆ kơ tơlei pơtŏ
Sư tơwih rŏng pơtŏ gah yă-nơ̆m tơlei pơtŏ lei-lăi, pơđăm-hrĕng hơgăt kiơ̆ kơ tơlei pơtŏ
Sư tơwih rŏng pơtŏ gah gơal lei-lăi, kư̆m pơđăm-hrĕng hơgăt kiơ̆ kơ tơlei pơtŏ
Sư weh pơtŏ gah bơmơ̆t, đei pơđăm hơgăt kiơ̆ kơ tơlei pơtŏ
Thoi noh sư pơtŏ puăn pah jum dăr kơ cham hnam akŭm tor pơđăm-hrĕng hơgăt, wơ̆l pơđăm-hrĕng hơgăt; tơnăr âu plah sơlam anih 'lơ̆ng rơgoh păng anih hmă
Na sư anhăk ba inh truh tơ 'măng jang gah hơlĕch
Tơdrong ư-ang rang mơnhal Kră Yang mơ̆t tơ lăm hnam akŭm trong 'măng jang gah hơlĕch
Kơplah đei bơngai noh dơ̆ng jê̆ inh, inh kơtơ̆ng đei nơ̆r pơma hăm inh đơ̆ng lăm hnam akŭm
Sư pơma hăm inh khan: “Ơ kon bơngai, âu jing anih mă Inh dan tang-dŏ Inh, anih mă Inh dan jơ̆ng tơ âu Inh gô oei hơdai ling-lang hăm adrĕch adrung Isơrael
Adrĕch Isơrael ưh pă pơm kơnê̆ 'mê̆-'mach kơ anăn 'lơ̆ng rơgoh Inh dơ̆ng, lu sư dah pơtao lu sư lăm tơdrong pơm pơyô kư̆ kă lu sư păng đơ̆ng lu akâu pơtao lôch tơ anih kơjung
Đơ̆ng lu sư dan kơtơ̆n 'măng hnam lu sư 'bơ̆t jê̆ kơtơ̆n 'măng hnam Inh, dan jrăng 'măng hnam lu sư jê̆ jrăng 'măng hnam Inh, đei tơnăr pĕng găn sơlam Inh păng lu sư đĕch, lu sư pơm kơnê̆ 'mê̆-'mach boih kơ anăn 'lơ̆ng rơgoh Inh
Kơplah lu sư pơm tơdrong kơnê̆ krưp noh, lei na Inh đei pơlôch pơrăm lê̆ lu sư lăm năr Inh hil mĭl
Dang ei lu sư athei hŭt lê̆ tơdrong pơm pơyô kư̆ kă păng akâu lu pơtao lôch ataih đơ̆ng Inh, Inh gô oei hơdai lu sư ling-lang hlŏng hloi
Gah ih, ơ kon bơngai athei roi tơ'bôh kơ adrĕch Isơrael băt kơ hnam akŭm âu, wă kơ lu sư mơlâu kơ tơdrong yoch mă lu sư đei pơm, wă kơ lu sư pơtŏ lăng kiơ̆ kơ tơdrong 'nâu
Tơdah lu sư mơlâu kơ tôm tơdrong lu sư hlôi pơm, tơ'bôh ăn bĕ kơ lu sư rup đe pơdơ̆ng hnam akŭm âu, trong lu 'măng mơ̆t 'măng lĕch, đĭ-đăng lu rup chhơ̆, đĭ-đăng tôm tơdrong juăt Sư, lu rup sư păng đĭ-đăng khôi juăt ăn kơ sư
Athei chih roi tôm tơdrong 'bơ̆t anăp măt lu sư, đĭ-đăng rup păng đĭ-đăng khôi juăt sư wă kơ lu sư wei răk păng pơm kiơ̆
Âu tơdrong pơtŏ chơnang soi, pơtŏ hăm tơlei pơtŏ kơjung minh hơgăt minh hơđa
Hơbong jum dăr kơ jơ̆ng chơnang soi jrŭ minh hơgăt, wơ̆l minh hơgăt, đei gor gơnăp jum dăr minh hơđa
Âu boih gah kơjung chơnang soi
Chơnang soi kơjung puăn hlok păng kơpal chơnang soi đei puăn tŏ hơke pơdơ̆ng
Anih chơnang soi tor să mơjĭt-'bar hơgăt, wơ̆l mơjĭt hơgăt, dơ'bŭng đei puăn pah mum
Lăm tơpơh năr, rim năr ih athei pơyơ̆r minh pôm bơbe tơno, wă huai đơ̆ng yoch; păng kư̆m pơyơ̆r minh pôm rơmo dăm, minh pôm triu tơno mă rôp đơ̆ng lu khŭl ưh kơ đei rơka
Lu iĕm ưh kơ hiơ̆k bơ̆jang wei tơmam 'lơ̆ng rơgoh Inh; lu iĕm pôk bơngai nai bơ̆jang tơdrong noh lăm anih 'lơ̆ng rơgoh Inh tơplih kơ lu iĕm
Mă-lei lu 'bok soi adrĕch Lêwi, kon sâu Sađŏk, noh lu bơngai mă wei-lăng lăm anih 'lơ̆ng rơgoh Inh, kơplah kon sâu Isơrael wơ̆l jrok weh ataih đơ̆ng Inh, lu sư boih gô dơ̆ng 'bơ̆t anăp Inh wă pơyơ̆r kơ Inh rơmă păng pham, Kră Yang khan
Lu sư boih gô mơ̆t lăm anih 'lơ̆ng rơgoh Inh lu sư boih gô năm 'bơ̆t jê̆ chơnang soi wă bơ̆jang kơ Inh; awih awăn kơ Inh
Mưh lu sư mơ̆t tơ măng jang cham gah lăm, lu sư athei hrŭk ao che 'bui ưh kơ gơh, hrŭk ao che sŏk triu mưh wă bơ̆jang tơ cham gah lăm dah tơ lăm hnam akŭm
Lu sư gô pơ̆n kơ̆l lu sư hăm che 'bui păng hơbĕn djăl che 'bui dang kiơ̆ kơiĕng, lu sư ưh kơ gơh hrŭk hơbĕn ao pơm bơuh
Mưh lu sư lĕch năm tơ cham gah 'nguaih, anih mă đei kon pơlei, lu sư athei plôh lê̆ hơbĕn ao mă lu sư hrŭk bơ̆jang, lê̆ tơ lăm pôm anih rơgoh păng hrŭk ao nai, wă kơ lu sư huay kơ pơm kơ kon pơlei rơgoh 'lơ̆ng yua kơ đơ̆ng hơbĕn ao 'bok soi lu sư
Lu sư ưh kơ gơh hơkôih kơ̆l 'ngôch păng lê̆ sŏk kơjung, mă-lei athei yuă sŏk lăp ai
Ưh kơ đei 'bok soi ayơ gơh et tơdrô kơplah mơ̆t tơ cham gah lăm
Lu sư ưh kơ gơh iŏk akăn adro wă pơm akăn păng ưh kơ gơh iŏk drŏ-kăn mă klo sư achăng, mă-lei gơh iŏk drŏ-kăn hơlai hle 'lơ̆ng lăm adrĕch Isơrael; mă-lei dah akăn adro lu 'bok soi sư kư̆m gơh iŏk
Lu sư gô bơtho khan kơ kon pơlei băt kơ tơdrong kiơ mă 'lơ̆ng rơgoh Păng tơdrong kiơ mă hmă đĕch, tơdrong kiơ 'mê̆-'mach păng băt tơdrong kiơ mă rơgoh
Lu 'bok soi ưh kơ gơh năm jê̆ bơngai lôch kơnh 'bơm tơdrong 'mê̆-'mach; mă-lei 'bok soi gô 'bơm tơdrong 'mê̆-'mach yua kơ đơ̆ng jê̆ mĕ 'bă sư, hăm lu kon drŏ-nglo, kon drŏ-kăn sư, 'nhŏng oh, dah mai, oh sư tam đei klo kăn kơplah lu sư lôch
Đơ̆ng rŏng kơ ôp hơrao rơgoh, 'bok soi athei gô lăm tơpơh năr dơ̆ng
Lu sư gô sa lu tơmam soi pơyơ̆r phe ba, tơmam soi huai đơ̆ng yoch păng tơmam soi huai đơ̆ng tơdrong glăi; tơmam kiơ pơyơ̆r đơ̆ng lu bơngai Isơrael noh jing tơmam lu sư
Lăm teh noh, lu iĕm iŏk lê̆ dơ'bŭng tor pơđăm-hrĕng hơgăt, wơ̆l pơđăm-hrĕng hơgăt lê̆ kơ pơm anih hnam akŭm 'lơ̆ng rơgoh; jum dăr teh noh kư̆m lê̆ trong pơđăm-jĭt hơgăt
Lăm teh mă 'lơ̆ng rơgoh noh, lu iĕm 'măn lê̆ pha tor sư dang 'bar-jĭt pơđăm-rơbâu hơgăt păng wơ̆l mơjĭt-rơbâu hơgăt wă 'măn anih hnam akŭm 'lơ̆ng rơgoh jing anih 'lơ̆ng rơgoh hloh
Noh boih anih teh 'măn lê̆ 'lơ̆ng rơgoh ăn kơ lu 'bok soi bơngai bơ̆jang lăm anih hnam akŭm 'lơ̆ng rơgoh, lu bơngai năm jê̆ bơ̆jang kơ Kră Yang
Noh anih mă lu sư pơm hnam oei păng anih 'lơ̆ng rơgoh ăn kơ hnam akŭm 'lơ̆ng rơgoh
Minh pah nai lăm teh noh tor 'bar-jĭt pơđăm-rơbâu hơgăt wơ̆l sư mơjĭt-rơbâu hơgăt, noh 'măn lê̆ kơ lu bơngai Lêwi, lu bơngai âu awih awăn lăm anih hnam akŭm teh noh lu sư pơm pơlei oei păng jang sa
'Bơ̆t cheng jê̆ teh noh, lu iĕm gô 'măn lê̆ teh wơ̆l sư pơđăm-rơbâu hơgăt păng tor sư 'bar-jĭt pơđăm-rơbâu hơgăt; 'bơ̆t cheng jê̆ teh jang sa lu bơngai oei lăm pơlei tih, noh boih teh jang sa lu bơngai Isơrael
Kră Yang khan thoi âu: Ơ lu yŏng pơgơ̆r Isơrael, noh tôm boih
'Nĕ pă pơm kơnê̆ păng pơjuă pơđep; pơm bĕ tơdrong 'lơ̆ng tơdrong tơpăt; 'nĕ pă pơpuh kon pơlei Inh dơ̆ng, Kră Yang khan
Lu iĕm athei iŏk 'long kŏng tơpăt “Epha” trŏ, yua “pơnhan” hơtŏ hơnơ̆ng
Âu boih tơmam pơyơ̆r mă lu iĕm athei pơyơ̆r: Rim minh hômer 'ba mi iŏk minh lăm tơdrâu êpha păng đơ̆ng rim hômer 'ba tơ'bâu, na klah iŏk minh lăm tơdrâu êpha
Gah tơmam pơyơ̆r lu rơmă minh lăm mơjĭt pơnhan đơ̆ng rim kơ “Kôrơ” đak rơmă, minh kôrơ dang mơjĭt pơnhan dah minh hômer, minh kư̆m dang mơjĭt pơnhan
Đơ̆ng khŭl triu lăm anih 'nhĕt bluh arih 'lơ̆ng Isơrael, lăm 'bar-hrĕng tŏ triu gô iŏk minh wă pơm tơmam soi hăm phe 'ba păng tơmam soi 'buh, tơmam soi 'blŏk bơnê wă huai đơ̆ng yoch kơ kon pơlei, Kră Yang khan
Đĭ-đăng kon pơlei lăm char gô ăn tơmam soi pơyơ̆r 'nâu ăn kơ yŏng pơgơ̆r Isơrael
Mă-lei yŏng pơgơ̆r athei hơmet lu tơmam soi 'buh, tơmam soi phe 'ba păng tơmam sa et sa năr kơ̆m giĕng lăm khei blŭng-a năr Sa'bat, lăm rim năr kơ̆m giĕng et sa lu bơngai Isơrael
Sư athei pơyơ̆r lu tơmam soi huai đơ̆ng yoch, tơmam soi phe 'ba, tơmam soi 'buh, tơmam soi 'blŏk bơnê wă huai đơ̆ng yoch ăn kơ kon pơlei Isơrael
Kră Yang khan thoi âu: Năr blŭng-a lăm khei mônh, ih iŏk minh pôm rơmo dăm ưh kơ đei rơka đơ̆ng lăm khŭl wă pơm rơgoh lăm anih 'lơ̆ng rơgoh
'Bok soi gô iŏk pham tơmam soi huai đơ̆ng yoch na pik tơ lu jrăng hnam akŭm, tơ puăn pah mum jơ̆ng chơnang soi păng lu jrăng 'măng jang cham gah lăm
Lăm năr mă tơpơh lăm khei noh, ih kư̆m athei pơm tơdrong noh kơ lu bơngai pơm yoch hơch 'bơm dah yua kơ ưh kơ hlôh; thoi noh ih gô pơm rơgoh kơ hnam akŭm
Lăm năr mơjĭt-puăn khei mônh, lu iĕm gô 'blŏk hơdơ̆r pơm Phĕt Năm Brih lăm tơpơh năr; lăm lu năr noh sa 'bĕng ưh kơ đei 'buh pông
Lăm năr noh, yŏng pơgơ̆r gô pơyơ̆r minh pôm rơmo dăm huai đơ̆ng yoch sư kơdih păng kơ đĭ-đăng kon pơlei lăm char
Lăm tơpơh năr phĕt, rim năr lăm tơpơh năr noh; sư gô pơyơ̆r tơpơh tŏ rơmo dăm păng tơpơh tŏ kon triu 'lơ̆ng ưh kơ đei rơka wă pơm tơmam soi kơ Kră Yang; lăm tơpơh năr, rim năr minh pôm bơbe tơno wă pơm tơmam soi huai đơ̆ng yoch
Gah tơmam soi phe 'ba, kư̆ kơ rim minh pôm rơmo dăm sư pơyơ̆r minh êpha, rim kơ minh pôm triu tơno kư̆m pơyơ̆r minh êpha, gah rơmă minh “hin” lăm rim êpha
Lăm năr mơjĭt-pơđăm khei tơpơh pơm phĕt (pơm phĕt bơsŭn) lăm tơpơh năr, sư kư̆m pơyơ̆r hơmet lei-lăi thoi noh, kơ tơmam soi huai đơ̆ng yoch, tơmam soi 'buh, tơmam soi phe 'ba păng đak rơmă
Lăm phĕt năr Sa'bat păng Khei 'Nao, kon pơlei lăm char noh gô drap kơkuh 'bơ̆t anăp Kră Yang 'bơ̆t trong mơ̆t tơ 'măng jang noh
Lu tơmam soi 'buh mă yŏng pơgơ̆r pơyơ̆r kơ Kră Yang lăm năr Sa'bat noh tơdrâu tŏ triu 'lơ̆ng ưh kơ jĭ rơka păng minh tŏ bơbe 'lơ̆ng ưh kơ jĭ rơka
Gah tơmam soi phe ba pơyơ̆r hăm bơbe tơno minh êpha minh pôm; tơmam pơyơ̆r kơpung phe 'ba hơdai hăm minh pôm triu mơ̆ng kơ đei; păng gah đak rơmă minh êpha pơyơ̆r minh hin
Lăm phĕt năr Khei 'Nao, sư gô pơyơ̆r minh pôm rơmo dăm ưh kơ đei jĭ rơka, tơdrâu tŏ kon triu kon păng minh triu tơno ưh kơ jĭ rơka
Mưh yŏng pơgơ̆r wă mơ̆t, sư rok trong kơdeng kơ 'măng jang păng lĕch kư̆m trong noh
Kơplah kon pơlei char noh wă mơ̆t 'bơ̆t anăp Kră Yang lăm năr phĕt, bơngai bu mơ̆t kơkuh năm rok trong 'măng jang gah yă-nơ̆m, gô lĕch trong 'măng jang gah gơal; bơngai bu mơ̆t trong 'măng jang gah gơal gô lĕch trong 'măng jang gah yă-nơ̆m, ưh kơ đei bu gơh lĕch tơ trong đêl mơ̆t, mă-lei athei mơ̆t tơpăt tơklă anăp
Lăm lu năr phĕt păng pơm giĕng tih, tơmam pơyơ̆r phe ba hơbĭ hăm rơmo dăm, minh êpha; minh êpha hăm kon triu tơno păng lu tơmam soi pơyơ̆r phe ba hăm lu triu kon mơ̆ng kơ đei, hơdai hăm đak rơmă rim minh êpha minh hin
Rim năr kiơ̆ pơgê, ih athei pơyơ̆r minh pôm triu kon, minh sơnăm ưh kơ đei jĭ rơka, pơm tơmam soi 'buh ăn kơ Kră Yang
Rim pơgê ih athei pơyơ̆r tơmam soi phe ‘ba hơdai hăm tơmam soi noh, minh lăm tơdrâu êpha hăm minh lăm pêng hin đak rơmă wă bơlŭ hăm tơmam soi phe 'ba, wă pơm tơmam soi pơyơ̆r kơ Kră Yang rim năr noh tơdrong juăt ling-lang hlong hloi
Thoi noh rim pơgê, ih gô pơyơ̆r kon triu, tơmam soi pơyơ̆r phe 'ba păng đak rơmă wă pơm tơmam pơyơ̆r, soi 'buh ling-lang
Kră Yang khan thoi âu: Tơdah yŏng pơgơ̆r iŏk minh tơmam sư ăn kơ kon drŏ-nglo sư kơdih, tơmam noh jing tơmam kon drŏ-nglo sư, jing mŭk tơmam sư, noh jing tơmam sư iŏk yua đơ̆ng 'bă pơsư̆ ăn
Đơ̆ng noh sư chông ba inh mơ̆t rok trong 'măng jang cheng, năm truh tơ anih 'lơ̆ng rơgoh gah yă-nơ̆m wă 'măn kơ lu 'bok soi; tơ noh đei minh anih tơ tuch-luch gah bơmơ̆t
Sư khan kơ inh: “'Nâu anih lu 'bok soi hơtŭk 'nhĕm tơmam soi huai đơ̆ng yoch păng tơmam soi huai đơ̆ng glăi păng soh tơmam soi phe ba wă huay kơ anhăk ba tơ cham gah 'nguaih kơnh hli pơm kơ kon pơlei jing 'lơ̆ng rơgoh
Sư kư̆m chông ba inh tơ cham gah 'nguaih, chông inh năm tơ puăn pah mum cham; âu inh 'bôh tơ rim mum cham đei minh hlak cham nai
Tơ rim puăn pah mum cham, đei cham iĕ, tor kơjung puăn-jĭt hơgăt wơ̆l pêng-jĭt hơgăt; đĭ-đăng puăn hlak cham tơ puăn pah mum, să iĕ tor wơ̆l lei-lăi
Tơ lăm lu cham noh đei tơnăr gŏch jum dăr păng jum dăr jơ̆ng tơnăr đei trôm pơm tơnuh anih wă pai
Sư khan kơ inh: Âu boih hnam gŏ, anih lu bơngai bơ̆jang awih awăn lăm hnam akŭm pai hơtŭk lu tơmam soi đơ̆ng kon pơlei pơyơ̆r
Bơngai noh sư chông ba inh trong 'măng gah yă-nơ̆m, lĕch tơ 'nguaih kơ cham; sư ba inh năm jum dăr gah 'nguaih truh tơ 'nguaih kơ 'măng gah hơlĕch; păng to đei đak ro đơ̆ng gah gơal kơ ‘măng noh
Bơngai noh năm rok gah hơlĕch ti sư chĕp ba minh tơlei pơtŏ păng pơtŏ đei minh-rơbâu hơgăt, sư chông ba inh tŏk kơ đak tŏk dang kiơ̆ plei kĕnh
Bơngai noh pơtŏ minh-rơbâu hơgăt dơ̆ng, na chông inh tŏk kơ đak, đak jrŭ dang kŭl-tăng; sư đei pơtŏ minh-rơbâu hơgăt dơ̆ng na chông ba inh tŏk kơ đak, đak jrŭ tôch kiơ̆ kơiĕng
Bơngai noh sư pơtŏ dơ̆ng minh-rơbâu hơgăt; tơ âu jơ̆ đak tih jing krong boih, inh ưh pă gơh tŏk boih, yua kơ đak krong tŏk; đak jrŭ athei glơi, ưh pă gơh tŏk hlôi boih
Lăp inh wih truh 'bơ̆t đak krong boih, inh 'bôh 'bar pah kơ đak krong đei 'long lơ
Sư khan kơ inh: “Đak krong âu ro tơpăt tơ gah hơlĕch, truh tơ tơring Araba, ro mơ̆t tơ đak dơsĭ, mưh ro truh tơ đak dơsĭ boih đak dơsĭ noh gô hlăng 'lơ̆ng
Đak krong ro truh tơ yơ, lu kon sem, hơdrông kơep lep-ler đei arih tơ noh
Gô đei lơ lu ka lăp đak krong ro truh tơ noh na đak gô hlăng 'lơ̆ng; đak krong 'nâu ro truh tơ yơ lu sem brem tơ noh gô arih
Lu bơngai traih ka gô dơ̆ng 'bơ̆t jih krong; đơ̆ng pơlei Êngêđi truh tơ Ên Eglaim đei anih wă dăng hơnhuăl; tơ noh đei lơ ka tôm kơ adrĕch ka kư̆m thoi lăm đak Dơsĭ Tih
Đak lăm lu Dơnâu hlŭt tơ noh ưh pă hlăng 'ngam, mă-lei 'măn kơ pơm 'boh
Tơ tơter jih đak krong 'bar pah đe pơtăm tôm kơ lu 'long plei sa, lu hla ưh kơ hơlŭng, lu 'long đei plei hơnơ̆ng, rim khei đei pơkao plei 'lơ̆ng yua kơ đei đak ro lĕch đơ̆ng hnam akŭm
Plei wă pơm tơmam sa păng yua wă pơm pơgang
Rim 'nu gô klah asong dih băl teh wă jang sa lei-lăi băl; yua kơ Inh đei pơkă boih gô ăn teh char âu kơ 'bok yă lu iĕm, na teh âu lu iĕm gô iŏk wă jang sa
pơlei Hơmat, Bêrôha păng Sibraim, 'bơ̆t tŏk-bŏk hơdral sơlam pơlei Đamas păng Hamat, truh tơ pơlei Haser Hathikôn truh tơ hơdral Hauran
Thoi noh hơdral iŏk đơ̆ng đak dơsĭ truh tơ Hasar Ênon, 'bơ̆t hơdral pơlei Đamas gah yă-nơ̆m iŏk đơ̆ng hơdral pơlei Hamat năm tơ gah yă-nơ̆m noh boih hơdral gah yă-nơ̆m
'Nâu gah hơlĕch iŏk đơ̆ng sơlam Hauran păng pơlei Đamas 'moi rok đak Krong Jôrđăn tŏk-bŏk pơlei Gileat păng teh đak Isơrael, lĕch tơ đak dơsĭ gah hơlĕch, tôch tơ Tamar; noh boih hơdral gah hơlĕch
Gah gơal iŏk đơ̆ng Thamar truh tơ lu Đak Mêriba tơ Kades, rok Thong đak Êyiptơ, truh tơ đak Dơsĭ Tih; noh boih hơdral gah gơal
Gah bơmơ̆t, rok tơter Đak Dơsĭ Tih, noh hơdral dĭng truh tơ trong năm gah hơlĕch tơ pơlei Lebô Hamat; noh boih hơdral gah bơmơ̆t
Lei na lu iĕm klah asong băl teh âu, kiơ̆ kơ khŭl adrĕch bơngai Isơrael
Lu bơngai tơmoi oei hơdai lăm adrĕch ayơ, lu iĕm gô ăn kơ lu sư teh wă jang sa hơdai tơ lăm noh Kră Yang khan
'Moi rok teh asong kơ Đan, đơ̆ng hơdral gah hơlĕch truh tơ hơdral gah bơmơ̆t, noh teh asong kơ Aser
'Moi rok teh asong kơ Ase, đơ̆ng hơdral gah hơlĕch truh tơ hơdral gah bơmơ̆t, noh teh asong kơ Neptali
'Moi rok teh asong kơ Neptali, đơ̆ng hơdral gah hơlĕch truh tơ hơdral gah bơmơ̆t, noh teh asong kơ Manase
'Moi rok teh asong kơ Manase, đơ̆ng hơdral gah hơlĕch truh tơ hơdral gah bơmơ̆t, noh teh asong kơ Êphraim
'Moi rok teh asong kơ Êphraim, đơ̆ng hơdral gah hơlĕch truh tơ hơdral gah bơmơ̆t, noh teh asong kơ Rubên
'Moi rok teh asong kơ Rubên, đơ̆ng hơdral gah hơlĕch truh tơ hơdral gah bơmơ̆t, noh teh asong kơ Juđa
'Moi rok teh asong kơ Juđa, đơ̆ng hơdral gah hơlĕch truh tơ hơdral gah bơmơ̆t, noh teh lu iĕm athei 'măn lê̆ pha, wơ̆l sư 'bar-jĭt pơđăm-rơbâu hơgăt tor sư dang ăi teh asong kơ lu adrĕch đơ̆ng hơdral gah hơlĕch truh tơ hơdral gah bơmơ̆t Anih Hnam Akŭm oei tŏk-bŏk tơ lăm teh 'nâu
Teh mă lu iĕm pơyơ̆r kơ Kră Yang tor 'bar-jĭt pơđăm-rơbâu hơgăt păng wơ̆l 'bar-jĭt rơbâu
Teh 'nâu ăn kơ lu 'bok soi klah lê̆, 'lơ̆ng rơgoh ăn kơ lu adrĕch Sađŏk, lu bơngai mă jang tơnăp bơ̆jang kơ Inh, ưh kơ đei tơklah weh đơ̆ng inh thoi lu adrĕch Lêwi đei tơklah, kơplah lu adrĕch adrung Isơrael weh tơklah đơ̆ng inh
'Nâu teh gĭt ăn kơ lu sư đơ̆ng teh 'lơ̆ng rơgoh tơpă, teh mă lu đe 'măn lê̆ 'bơ̆t cheng tơtil hơdral teh lu bơngai Lêwi
Teh asong lu bơngai Lêwi pơrok kiơ̆ kơ teh asong kơ lu 'bok soi, 'bar-jĭt pơđăm-rơbâu tor păng mơjĭt-rơbâu wơ̆l; tor sư 'bar-jĭt pơđăm-rơbâu hơgăt, wơ̆l sư mơjĭt-rơbâu hơgăt
Teh oei wơ̆l pơđăm-rơbâu hơgăt păng tor 'bar-jĭt pơđăm-rơbâu hơgăt tor, noh 'măn lê̆ wă yua lăm pơlei tih, pơm hnam oei gah 'nguaih rong 'nhĕt, pơm pơlei tih lăm tŏk-bŏk
Să iĕ pơlei tih thoi âu: Gah yă-nơ̆m puăn-rơbâu pơđăm-hrĕng hơgăt, gah gơal puăn-rơbâu pơđăm-hrĕng hlok, gah hơlĕch puăn-rơbâu pơđăm hơgăt gah bơmơ̆t puăn-rơbâu pơđăm-hrĕng hlok
Teh tơmăn 'nhĕt pơlei tih, gah yă-nơ̆m đei 'bar-hrĕng pơđăm-jĭt hơgăt, gah gơal 'bar-hrĕng pơđăm-jĭt hlok gah hơlĕch 'bar-hrĕng pơđăm-jĭt hơgăt păng gah bơmơ̆t 'bar-hrĕng pơđăm-jĭt hơgăt
Teh mă oei đei tơklă tơtil kơ teh 'lơ̆ng rơgoh gah hơlĕch mơjĭt-rơbâu hơgăt păng gah bơmơ̆t mơjĭt-rơbâu hơgăt, tơ bưh hăm teh 'lơ̆ng rơgoh, lu plei sa, phe 'ba lăm teh âu gô ăn kơ lu bơngai bơ̆jang lăm pơlei tih sa
Lu bơngai mă bơ̆jang lăm pơlei tih, đơ̆ng rim adrĕch Isơrael gô choh pơtăm lăm teh âu
Lu iĕm athei 'măn lê̆ minh 'bôt teh dơ'bŭng 'bar-jĭt pơđăm-rơbâu hơgăt kơ minh pah pơm teh 'lơ̆ng rơgoh hăm teh pơlei tih
Thoi ei teh jang sa kơ lu bơngai Lêwi păng teh jang sa pơlei tih, gô oei tơ lăm tŏk-bŏk teh yŏng pơgơ̆r
Teh asong yŏng pơgơ̆r oei tơ lăm tŏk-bŏk sơlam kơ teh bre Juđa hăm Bênjamin
Gah adrĕch mă oei đei Bênjamin asong minh pah đơ̆ng gah hơlĕch truh tơ gah bơmơ̆t
'Moi rok hơdral teh Bênjamin, đơ̆ng gah hơlĕch truh tơ gah bơmơ̆t, noh teh asong kơ Simêôn
'Moi rok hơdral teh Simêôn, đơ̆ng gah hơlĕch truh tơ gah bơmơ̆t, noh teh asong kơ Isakar
'Moi rok hơdral teh Isakar, đơ̆ng gah hơlĕch truh tơ gah bơmơ̆t, noh teh asong ăn kơ Sabulôn
'Moi rok hơdral teh Sabulôn, đơ̆ng gah hơlĕch truh tơ gah bơmơ̆t, noh teh asong ăn kơ Gat
Hơdral teh Gat tơ gah gơal, Iŏk đơ̆ng Thamar truh tơ lu Đak Mêriba, Kades rok Thong Đak Êyiptơ dĭng truh tơ Đak Dơsĭ Tih
'Nâu boih teh lu iĕm gô hlang lăng asong ăn kơ adrĕch bơngai Isơrael wă jang sa; noh boih teh asong ăn kơ lu sư, Kră Yang khan
Inh krao khan apinh 'Bă tơm bơ̆n 'Bok Kei-Dei hăm Kră Yang bơ̆n Yêsu Krist wei-lăng iĕm tôm tơdrong wă kơ Sư ăn kơ iĕm hiôk-hian ling-lang
Sơ̆ nhôn bơtho ăn kơ iĕm tơdrong 'nao 'lơ̆ng trŏ tơpă, na dang ei mă bu bu, tơdah nhôn kơdih, dah linh jang 'lơ̆ng đơ̆ng plĕnh ti, bơtho ăn kơ iĕm tơdrong phara pơm wă pơhloh kơ nhôn bơtho iĕm sơ̆, ning-mônh 'Bok Kei-Dei gô phak sư tơpă
Inh wă khan kơ iĕm dơ̆ng, kư̆m thoi nhôn khan boih kơ iĕm: Bơngai bu bơtho ăn kơ iĕm tơdrong phara pơm wă pơhloh kơ nhôn bơtho iĕm sơ̆ na jing ưh kơ trŏ thoi iĕm lui sơ̆, 'Bok Kei-Dei gô phak tơpă bơngai 'noh ning-mônh
Inh pơma thoi noh kon bơngai ưh kơ lăp đon ôh
Mă-lei inh wă kơ 'Bok Kei-Dei lăp đon kơ tơdrong jang inh
Dah inh wă kơ kon bơngai lăp đon kơ inh đĕch lei ưh kơ sĭ inh jang tơdrong Yêsu Krist ôh
Ơ lu 'nhŏng oh, inh wă kơ iĕm hlôh tơdrong âu: Tơdrong 'nao 'lơ̆ng mă inh bơtho ăn kơ iĕm sơ̆, ưh kơ sĭ đơ̆ng kon bơngai pơjing ôh
Kon bơngai ưh kơ đei bơtho inh tơdrong noh, pôm Yêsu Krist đĕch tơbăt kơ inh tơdrong 'nao 'lơ̆ng Sư
Inh kiơ̆ tơdrong juăt bơngai Juđê sơ̆, iung lu jơhnơr nhôn pôm inh jang kơtang hloh kơ lu sư
Inh adrin tơpă kiơ̆ tơdrong juăt lu yă 'bok nhôn sơ̆
Truh Sư wă tơ'bôh ăn kơ inh Yêsu Kon Sư, wă kơ inh năm bơtho tơdrong 'nao 'lơ̆ng Kon Sư kơ lu bơngai nai mă ưh kơ trŏ bơngai Juđê, kơplah noh inh ưh kơ đei năm pơhrăm đơ̆ng lu bơngai kiơ̆ Yêsu ôh
Inh kư̆m tơ'bơ̆p Yakơ oh Yêsu mơ̆n, mă-lei inh ưh kơ đei tơ'bơ̆p jơ̆ng 'bang Yêsu nai ôh kơplah noh
Đơ̆ng rŏng kơ inh hơpong kơ Pêtrôs noh na inh năm tơ dêh char Siri păng dêh char Salisia
Kơplah dôm sơnăm noh lu bơngai lui tơ dêh char Juđê tam mă tơ'bơ̆p inh ôh
Đơ̆ng rŏng kơ noh mơjĭt-puăn sơnăm nhi 'Barna'ba wih dơ̆ng tơ Pơlei Jêrusalem anhăk ba Tĭt kiơ̆ nhi
Tĭt sư bơngai Grĕk sư kư̆m lui kơ Yêsu boih, sư ưh tam mă kăt tơdra akar sư kiơ̆ kơ tơdrong juăt nhôn bơngai Juđê, mă-lei lu bơngai pơgơ̆r bơngai lui kư̆m ưh kơ đei athei Tĭt kăt tơdra akar sư mơ̆n
Lu sư băt kơ 'Bok Kei-Dei wơh inh bơtho tơdrong 'nao 'lơ̆ng sư kơ lu bơngai mă ưh kơ khŭl Juđê lu sư kư̆m ưh kơ kăt tơdra akar, kư̆m thoi 'Bok Kei-Dei wơh Pêtrôs năm chă bơtho khŭl sư bơngai Juđê
Lu sư băt thoi noh yua kơ lu sư 'bôh 'Bok Kei-Dei ăn kơ inh pơm jơ̆ng 'bang Yêsu năm chă bơtho đe đei lơi lơ bơngai lui kơ inh bơtho tơpă, kư̆m thoi 'Bok Kei-Dei ăn kơ Pêtrôs pơm jơ̆ng 'bang Yêsu năm chă bơtho đe đei lơi mơ̆n
Na lu bơngai Juđê mă oei tơ Pơlei Antiôs ei mơ'nah kư̆m lui kơ Yêsu mơ̆n, lu sư kư̆m kiơ̆ Pêtrôs hơdai ưh kơ pơ̆n, kuă kơ sŏng sa thoi Pêtrôs mơ̆n truh tơ 'Barna'ba kư̆m lei-lăi thoi lu sư
Inh dang lĕ lôch hơdai hăm Yêsu Krist tơ 'long pơglang sơ̆ boih yua kơ akâu inh kơdih ưh kơ gơh pơm minh tơdrong kiơ ôh
Na dang ei inh ưh pă gơnang kơ akâu inh kơdih boih, inh gơnang kơ Yêsu Krist mă arih lăm akâu inh, lê̆ kơ Sư chă dui ba inh kiơ̆ kơ tơdrong Sư wă
Inh gơnang kơ Sư yua kơ Sư Kon 'Bok Kei-Dei tơpă, Sư 'mêm mơnat kơ inh mah ăn akâu Sư kơdih lôch tang inh
Inh wă jet iĕm dơ̆ng: 'Bok Kei-Dei ăn kơ iĕm Yang Bơhngol 'Lơ̆ng păng ăn kơ iĕm gơh pơm tơdrong mơsêh, yua kơ iĕm kiơ̆ tơdrong juăt Môis, dah yua kơ iĕm gơnang kơ Yêsu Krist
Kơlih kơ thoi noh na bơ̆n athei băt dôm lu bơngai mă lui păng gơnang kơ 'Bok Kei-Dei, lu sư noh dang lĕ kon sâu Abraham tơpă
Mă-lei dôm lu bơngai mă gơnang kơ akâu sư kơdih wă kiơ̆ tơdrong juăt Môis khan gơh klaih đơ̆ng tơdrong yoch păng khan gơh jing bơngai 'lơ̆ng tơpăt hăm 'Bok Kei-Dei, lu bơngai noh kơnh 'Bok Kei-Dei wă phak lu sư, kơlih kơ lăm sơ̆p hla bơar 'Bok Kei-Dei khan boih hơdrol sơ̆ thoi âu: “'Bok Kei-Dei wă phak dôm lu bơngai mă ưh kơ kiơ̆ tôm tơdrong mă chih boih lăm sơ̆p hla bơar tơdrong juăt 'Bok Kei-Dei
Yêsu huai iŏk bơ̆n boih, na mă 'Bok Kei-Dei tơgŭm kơ đĭ-đăng kơ bơ̆n, mă bơngai Juđê, mă bơngai ưh kơ sĭ khŭl Juđê, noh kư̆m thoi Sư pơkă kơ Abraham bơ̆n sơ̆ khan wă tơgŭm bơ̆n, wă khan ăn kơ bơ̆n Yang Bơhngol 'Lơ̆ng dah bu lui păng gơnang kơ Sư
Ơ 'nhŏng oh, inh wă pơma tơdrong pơtih gia ăn kơ iĕm thoi âu: Dah 'bar 'nu bơngai pơgơ̆p dih băl tơdrong kiơ kiơ, na chih anăn bre sư tơ lăm hla bơar pơgơ̆p noh, na lu bơngai nai ưh kơ đei bu gơh sut tơhiong lê̆ dah chih pơthim ăn tơ lăm hla bơar pơgơ̆p noh dơ̆ng
Mă tơpă 'Bok Kei-Dei wă tơgŭm bơ̆n yua kơ Sư pơkă kơ Abraham bơ̆n sơ̆, ưh kơ sĭ Sư wă tơgŭm bơ̆n yua kơ bơ̆n kiơ̆ tơdrong juăt Sư ôh
Dah 'Bok Kei-Dei tơgŭm bơ̆n yua kơ bơ̆n kiơ̆ tôm tơdrong Sư ată lei bơ̆n ưh kơ kăl kơ tơdrong Sư mơnat kơ bơ̆n tơdrong Sư khan wă tơgŭm kơ bơ̆n dơ̆ng
Mă gah tơdrong 'Bok Kei-Dei mơnat pơkă khan wă tơgŭm bơ̆n, Sư ưh kơ kăl kơ kon bơngai pơm 'long sơlam ôh, tơ'ngla 'Bok Kei-Dei khan kơdih Sư hloi
Mă 'Bok Kei-Dei pơkă tơdrong juăt Sư đơ̆ng rŏng noh sơ̆, Sư ưh kơ đei wă achăng lê̆ tơdrong Sư pơkă mă hơdrol khan wă tơgŭm bơ̆n ôh
Sơ̆ dah 'Bok Kei-Dei wă pơkă ăn kơ bơ̆n tơdrong juăt plơ̆ng nai, na bơ̆n kiơ̆ tơdrong juăt noh pran kơtang gơh kĕ pơm kiơ̆ tôm tơdrong 'blep trŏ thoi Sư wă, lei 'Bok Kei-Dei kư̆m jô̆ bơ̆n bơngai 'lơ̆ng tơpăt mơ̆n
Mă-lei sơ̆ 'Bok Kei-Dei ưh kơ ăn bơ̆n pơm kiơ̆ thoi noh ôh
Na dang ei Yêsu Krist jur tơ bơ̆n boih, bơ̆n lui kơ Sư boih, na 'Bok Kei-Dei jô̆ bơ̆n bơngai 'lơ̆ng tơpăt hăm Sư, bơ̆n huay pă kăl gơnang kơ tơdrong juăt 'Bok Kei-Dei anhăk bơ̆n tơ Yêsu
Dang ei đĭ-đăng kơ bơ̆n jing kon 'Bok Kei-Dei boih yua kơ bơ̆n lui kơ Yêsu
Đĭ-đăng kơ bơ̆n lui kơ Yêsu, klaih kơ noh iŏk 'batem, wă kơ bơ̆n jing pôm đon păng Sư
Kră Yang Yêsu Krist đih sơng glơng iŏk đĭ-đăng bơngai lui kơ Sư, ưh kơ đei achăng lê̆ bu bu ôh, mă khan bơngai Juđê, bơngai tơmoi nai, mă bơngai đĭch đe, mă bơngai rơngei, bơngai drŏ-nglo dah drŏ-kăn, đĭ-đăng kơ bơ̆n pôm đon dih băl păng pôm đon hăm Yêsu Krist
Dah bơ̆n pôm đon hăm Yêsu Krist, lei lu bơ̆n dang kon sâu Abraham tơpă, na 'Bok Kei-Dei gô tơgŭm bơ̆n dôm tơdrong 'lơ̆ng thoi Sư pơkă kơ Abraham sơ̆
Sư wă kơ gơh huai iŏk đĭ-đăng bơngai bơ̆n mă kiơ̆ tơdrong juăt kon bơngai, na bơ̆n jing kon Kră Yang 'Bok Kei-Dei
Bơ̆n băt boih bơ̆n jing kon Sư tơpă, yua kơ Sư wơh Yang Bơhngol 'Lơ̆ng đơ̆ng Kon Sư jur oei păng bơ̆n, Sư bơtho bơ̆n krao kơ 'Bok Kei-Dei Aba, 'Bă
Sơ̆ iĕm ưh kơ băt chă Kră Yang 'Bok Kei-Dei ôh, na mă iĕm jing đĭch yang nai, mă-lei yang noh ưh kơ yang tơpă ôh
Dang ei iĕm wă kiơ̆ tơdrong juăt kon bơngai tơpă, iĕm wă pơm kiơ̆ rim bơyan đe Juđê
Inh tơtăm kơ lu iĕm, hli kơ tơdrong jang inh tơgŭm iĕm mă ưh kơ đei yua
Iĕm oei 'blŏk mơ̆n rŏ lăng tơm hmơm sơ̆ inh năm chă bơtho đe tơdrong 'nao 'lơ̆ng 'blep kơ inh jĭ jăn na inh drong tơ pơlei iĕm, bơtho ăn kơ iĕm tơdrong 'nao 'lơ̆ng Yêsu Krist
Iĕm khan wă kiơ̆ tôm tơdrong juăt Môis tơpă, na dang ei inh wă kơ iĕm đŏk lăng tôm kơ hla bơar tơdrong juăt Môis bĕ, wă kơ iĕm hlôh
Inh wă khan dơ̆ng kơ iĕm tơpă: Bơngai bu chu kăt tơdra akar, bơngai noh athei kiơ̆ tôm tơdrong juăt Môis nai
Bơngai bu gơnang kơ akâu sư kơdih wă pơm kiơ̆ tơdrong juăt Môis, khan 'Bok Kei-Dei jô̆ sư bơngai 'lơ̆ng tơpăt hăm Sư, bơngai mă tơchĕng thoi noh, sư wă achăng lê̆ Kră Yang Yêsu Krist boih păng 'Bok Kei-Dei ưh kơ jô̆ kơ sư bơngai 'lơ̆ng tơpăt hăm Sư ôh
Mă-lei gah bơ̆n, bơ̆n băt Kră Yang 'Bok Kei-Dei jô̆ bơ̆n bơngai 'lơ̆ng tơpăt hăm Sư năr tôch ning-mônh yua kơ Yang Bơhngol 'Lơ̆ng ăn kơ bơ̆n lui păng gơnang kơ Kon Sư Yêsu Krist
Sơ̆ iĕm lui kơ Yêsu Krist kơjăp tơpă, na liơ iĕm lui kơ đe pơhlŭ pơlung iĕm dang ei dơ̆ng
'Bok Kei-Dei krao iĕm lui sơ̆ ưh kơ sĭ Sư ăn kơ lu bơngai wă pơhlŭ pơlung iĕm dang ei ôh
Yua kơ iĕm lui kơ Kră Yang Yêsu Krist, na inh băt kơ iĕm wă kiơ̆ dôm tơdrong inh bơtho
Mă-lei gah lu bơngai wă pơtuah iĕm noh, mă lu sư bơngai pơm tih, pơm iĕ, 'Bok Kei-Dei wă phak lu sư tơpă ning-mônh
Lu sư juăt kơ pơlung iĕm đe kăt tơdra akar, lei lu sư kuă kơ kiơ kơ hlach akar sư kơdih mă tih wă kơ trŏ 'biơ̆
Yua kơ 'Bok Kei-Dei pơkă boih kơ bơ̆n thoi âu: “Bơ̆n athei 'mêm kơ bôl buăl thoi bơ̆n 'mêm akâu kơdih
Dah iĕm ăn Yang Bơhngol 'Lơ̆ng pơgơ̆r iĕm, lei iĕm ưh pă gơnang kơ akâu iĕm kơdih pơm kiơ̆ tơdrong juăt Môis ôh
Lu bơngai mă tơchĕng kiơ̆ kơ jơhngơ̆m đon sư kơdih, lu sư pơm tôm tơdrong thoi lu tơ ala âu: Sư ngôi pơyô kư̆ kă, sư ưh kơ gơh wei jơ̆ng ti kơdih
sư oei kơkuh kơ yang so, sư pơm pơjâu chă sol đe; sư kơnam băl tơdrong, sư tôn teh băl, sư tơgar băl, sư hil kơ đe, sư kret, sư kuă kơ jang hơdai đe, sư wă tơklah kiơ̆ tơdrong sư kơdih
sư 'nhĕng kơ đe, sư suai sik pơm kư̆ kă, sư pơm lơ tơdrong kơnê̆, lơ tơdrong noh nai dơ̆ng
Inh wă pơma dơ̆ng kơ iĕm thoi inh roi boih kơ iĕm sơ̆: Dôm lu bơngai pơm thoi noh ưh kơ gơh oei hơdai tơ dêh char 'Bok Kei-Dei ôh ning-mônh
Mă-lei plei Yang Bơhngol 'Lơ̆ng đei: 'Mêm mơnat, chơt hiôk, hơđơ̆ng, kĕ chơ̆n, gơh tơgŭm, iơ̆m dim, tơnăp,a
Lu bơ̆n bơngai lui kơ Kră Yang Yêsu Krist đĭ hŭt lê̆ boih dôm lu tơdrong mă đon bơ̆n juăt kơ tơchĕng pơm tơdrong kơnê̆, dang lĕ kơ bơ̆n pơ̆ng dôm tơdrong noh tơ 'long pơglang
Yang Bơhngol 'Lơ̆ng ăn kơ bơ̆n jing kon 'Bok Kei-Dei, na bơ̆n kư̆m athei ăn kơ Sư pơgơ̆r bơ̆n khŏm khŏm mơ̆n
Ơ 'nhŏng oh, dah iĕm 'bôh lu 'nhŏng oh bơ̆n bơngai lui pơm tơdrong yoch, na lu iĕm mă lui kơjăp, iĕm athei tơgŭm sư pơm mă 'lơ̆ng hŏ
Iĕm tơgŭm sư, iĕm kư̆m athei 'mêm mơnat kơ sư mơ̆n, 'nĕ hil kơ sư păng iĕm athei kơchăng akâu iĕm kơdih mơ̆n, hli kơ yang Satan kư̆m wă pơhlŭ pơlung iĕm
Iĕm gơh tơgŭm dih băl thoi noh trŏ tơpă, thoi Kră Yang Yêsu Krist pơkă
Mă-lei dah bơngai bu lui ưh kơjăp na sư roi kơ đe khan sư lui kơjăp, bơngai 'noh bơngai hơlĕnh
Păng bơ̆n athei wei tơdrong jang bơ̆n kơdih
Gah lu 'bok thây mă bơtho tơdrong 'Bok Kei-Dei kơ lu bơ̆n, bơ̆n athei tơgŭm asong sư tơmam bơ̆n
Thoi noh boih, dah bơ̆n chu kiơ̆ kơ jơhngơ̆m đon bơ̆n kơdih wă pơm tơdrong kơnê̆, lei bơ̆n gô răm
Dah bơ̆n wă chu kơ Yang Bơhngol 'Lơ̆ng đĕch lei Yang Bơhngol 'Lơ̆ng gô ăn kơ bơ̆n arih ling-lang hăm 'Bok Kei-Dei
Gah inh ưh kơ đei pơang akâu inh kơdih ôh, inh wă pơang đe gah 'long pơglang Yêsu đĕch
Yua kơ Kră Yang Yêsu Krist lôch tang inh tơ 'long pơglang tơpă na inh lê̆ đĭ-đăng tơdrong ala teh âu, dang lĕ inh pơ̆ng lê̆ dôm tơdrong ala teh âu tơ 'long pơglang, kư̆m dang inh lôch tơ 'long pơglang ưh pă kiơ̆ dôm tơdrong ala teh âu
Đơ̆ng âu tơ anăp, mă bu bu 'nĕ pă pơma khan inh ưh kơ trŏ kơ bơngai jơ̆ng 'bang Yêsu dah khan inh ưh kơ bơtho tơdrong Sư tơpă
Inh jơ̆ng 'bang Sư tơpă na inh gơh đei rơka đêl đe tôn teh inh âu
Ơ lu 'nhŏng oh, nhôn apinh Kră Yang Yêsu Krist wei-lăng rim 'nu kơ lu iĕm tôm tơdrong
Nơ̆r mă Kră Yang 'Bok Kei-Dei tơ'bôh kơ Habakuk bơngai khan lê̆ adrol
Đơ̆ng noh lu sư gô năm yoh tơ anăp thoi kial bah, lu sư pơm yoch tih kơkuh kơ jơhngơ̆m pran lu sư kơdih yua kơ lu sư
Ưh kơ đei bu wă kăp plơ̆ ih hă
Lu bơngai druh rôp ih ưh kơ hơđơ̆r hă
Ih đe gô tơgar iŏk
Mă-lei Kră Yang oei tơ lăm hnam 'lơ̆ng rơgoh Sư, 'bơ̆t anăp Sư, jơ̆p kơ lăm teh gô ngăn hreh
Nơ̆r krao khan tơ'nguơ̆ kiơ̆ nơ̆r hơri đơ̆ng Habakuk bơngai khan lê̆ adrol Habakuk
Inh 'bôh anih oei char Kusan đei tơdrong pơmat-tat
Anih hnam char Midian tơdrŏ pơpơ̆
Ih iŏk hră đơ̆ng tơpu, trŏ thoi nơ̆r Ih pơkă, nơ̆r pơkă hăm lu adrĕch adrung noh nơ̆r sĭt tơpă
Ih blah klah asong teh hăm đak glung: Lu kông 'bôh Ih tơtơ̆ rơrĭnh rơrănh
Sơnăm mă 'bar chăl pơtao Đarius, năr mônh khei tơdrâu, đei nơ̆r Kră Yang yua Hagai 'bok khan lê̆ adrol roi tơbăt ăn kơ Sôrôbabel, kon drŏ-nglo Salathiel kră wei-lăng char Juđa păng ăn Jêhôsua, kon drŏ-nglo Jêhôsađak, 'bok soi tơm thoi âu
Kră Yang Tih Hloh đei khan thoi âu: “Kon pơlei đei khan; ‘jơ 'năr tam mă truh wă khan jơ 'năr wă pơjing đơ̆ng hnam Kră Yang
Thoi ei na đei nơ̆r đơ̆ng Kră Yang khan 'bơ̆t Hagai 'bok khan lê̆ adrol thoi âu
“'Nâu hăm trŏ kơplah iĕm oei lăm hnam pĕng păng tơ̆r mă 'lơ̆ng na lê̆ hnam Kră Yang jing juơ rơhiăng
Thoi noh dang ei Kră Yang Tih Hloh khan thoi âu: ‘Lăng bĕ trong iĕm năm
Lu iĕm rei lơ mă-lei kĕch iŏk tŏ sĕt; sŏng sa ră mă-lei ưh kơ phĭ; nhă ră mă-lei ưh kơ hrăp; hrŭk mă ưh kơ tơtŏ
Păng lu mơ'nah jang chă jên; mong jên sư kơdih noh lăm kơdŭng hlôh
Tŏk bĕ tơ kơpal kông, chĕp ba tơ̆r brŏk păng pơjing hnam, Inh gô iŏk chhơp jơhngơ̆m păng Inh đei ư-ang,’ Kră Yang khan thoi noh
‘Lu iĕm pơtăm lơ mă-lei đei iŏk tŏ sĕt lu iĕm chĕp ba tơ hnam, na Inh dơhlu tŏk tơ kơpal
’ Kră Yang Tih Hloh khan: ‘Noh yua kơ kiơ
Noh yua kơ đơ̆ng hnam Inh jing juơ rơhiăng na lu iĕm băt kơ pơm hnam iĕm kơdih
Thoi noh yua kơ lu iĕm na plĕnh kư̆m pă tơjur tŭk păng teh kư̆m pă pơjing plei
Inh đei krao boih phang-ang kơpal teh đak, kơpal lu kông, tơ lu ba mi, tơ lu tơm hơmu tơ tơm ôliwơ păng tơ dêh mă pơjing lu tơmam plei sa tơ lu kon bơngai, tơ lu sem brem păng tơ dôm lu tơdrong jang mă ti ih đei pơm
Đơ̆ng noh, Kră Yang pơtrŭt jơhngơ̆m Sôrôbabel, kon drŏ-nglo Salathiel, yŏng pơgơ̆r Juđa păng pơtrŭt jơhngơ̆m Jêhôsua kon drŏ-nglo Jêhôsađak 'bok soi tơm păng kư̆m pơtrŭt jơhngơ̆m kon pơlei mă oei oei; lu sư tă kơ năm bơ̆jang tơ anih hnam Kră Yang Tih Hloh noh jơ̆ Kră Yang sư
Năr 'bar-jĭt puăn khei tơpơh, đei nơ̆r Kră Yang đơ̆ng Hagai bơngai khan lê̆ adrol khan thoi âu
“Dang ei athei roi kơ Sôrôbabel kon drŏ-nglo Salathiel, yŏng pơgơ̆r Juđa păng Jôsua kon drŏ-nglo Jêhôsađak 'bok soi tơm păng lu kon pơlei mă oei đei, khan kơ sư thoi âu
Yua kơ Kră Yang Tih Hloh khan thoi âu: ‘Oei pơma minh wơ̆t, ưh pă đunh dơ̆ng, Inh gô pơm kơ plĕnh păng teh tơdrŏ; đak dơsĭ păng teh gô hrĕng kro
Tơdrong ư-ang kơ hnam đơ̆ng rŏng âu, gô tih hloh kơ ư-ang hnam adrol ki sơ̆, Kră Yang khan thoi noh păng Inh gô ăn tơdrong rơnŭk rơnua lăm anih 'nâu
’ Kră Yang Tih Hloh khan thoi noh
Năr 'bar-jĭt puăn khei tơsĭn gah sơnăm Đarius đei nơ̆r Kră Yang đơ̆ng Hagai 'bok khan lê̆ adrol khan thoi âu
“Kră Yang Tih Hloh khan: ‘Dang ei athei apinh lu 'bok soi gah khôi juăt khan thoi âu
Hagai khan dơ̆ng: “Tơdah bu mă 'mê̆-'mach yua kơ pel akâu bơngai lôch na hơtŭt 'bơm dôm tơmam noh, na dôm lu tơmam noh hăm tơ 'bơm hơpoh 'mê̆-'mach ưh
” Lu 'bok soi tơl thoi âu: “Lu tơmam noh gô kơnê̆ 'mê̆-'mach
Thoi noh dang ei Inh apinh lu iĕm athei tơchĕng bĕ, đơ̆ng âu tơ rŏng
Tơdrong đei truh boih, kơplah tam mă dan tơmo 'nâu kơpal tơmo to pơjing hnam akŭm 'Bok Kei-Dei
Inh ăn boih phang-ang, tơngiĕt 'mi prĕl wă pơrăm lu iĕm, lu tơmam đơ̆ng ti iĕm jang mă-lei iĕm ưh kơ wă wih tơ Inh
lu iĕm hăm pă đei găr adrĕch hơmet lê̆ lăm pơk ưh
Mă khan truh tơ tơm hơmu 'long hơra, 'long ôliwơ, 'long gărnăt, kư̆m ưh kơ đei tơm 'long ayơ mă đei plei
Mă-lei iŏk đơ̆ng năr âu inh gô ăn pŭn hiôk kơ iĕm
Đei đơ̆ng nơ̆r Kră Yang khan kơ Hagai wơ̆t mă 'bar, lăm năr 'bar-jĭt puăn lăm khei noh, thoi âu
“Athei roi kơ Sôrôbabel, kuan pơgơ̆r Juđa, thoi âu: ‘Inh gô kơgŭ plĕnh păng teh
Chăl arih lu yă 'bok bơ̆n sơ̆, 'Bok Kei-Dei wơh lu 'bok khan lê̆ hơdrol năm pơtruh kơ lu yă 'bok bơ̆n gah tơdrong Sư lơ 'măng phara pha
Thoi noh na kơplah năr mă Sư ăn Kon Sư kơdih jur tơ teh âu sơ̆, Sư krao đĭ-đăng kơ lu linh jang Sư khan:
“Ơ đĭ-đăng lu linh jang Inh, kơkuh kơ Sư bĕ
Na Sư khan dơ̆ng gah lu linh jang Sư khan:
“Inh ăn kơ lu linh jang mă pơm đam Inh, jang hơbĕch dang kial hơbal dang pla ŭnh
Mă-lei gah Kon Sư kơdih khan thoi âu:
“Ih Kră Yang tơoei kơpal tang-dŏ pơgơ̆r ling-lang ưh kơ layơ tôch;
Ih pơgơ̆r 'lơ̆ng tơpăt
Ih lăp đon kơ tơdrong 'lơ̆ng areh kơ tơdrong kơnê̆
Yua kơ thoi noh na 'Bok Kei-Dei Kră Yang Ih, pôk Ih oei tơ tang-dŏ păng pik kơ Ih đak pơgang 'bâu phu,
ăn kơ Ih hiôk hloh, tih hloh kơ lu bôl buăl Ih
Mă plĕnh teh gô hiong răm, gah Ih oei oei ling-lang
Plĕnh teh đĭ so dŏ so don thoi lĕ kơ hơbĕn ao so
Đĭ-đăng kơ lu linh jang, 'Bok Kei-Dei wơh lu sư jur chă tơgŭm lu kon bơngai mă Sư pơklaih ăn oei hơdai hăm Sư ning-mônh
Kơlih kơ thoi noh na dang ei bơ̆n kơtơ̆ng kơtăi boih dôm tơdrong đe bơtho, bơ̆n athei kơchăng 'biơ̆ hli kơ bơ̆n jrok trong nai dơ̆ng
Mă-lei gah tơdrong pơgơ̆r plĕnh păng teh ning-mônh, Sư ưh kơ ăn kơ lu linh jang pơgơ̆r ôh
Ih ăn kơ nhôn kơđeh 'biơ̆ kơ lu linh jang, mă-lei ưh kơ mah kơđeh dêh
Ih kư̆m ăn kơ nhôn dang lĕ kơ pơm 'bok pơtao
nhôn gơh pơgơ̆r tôm tơdrong
Tơ̆ng thoi ei tơpă, ưh kơ đei tơdrong kiơ mă kon bơngai ưh kơ gơh pơgơ̆r
Mă-lei dang ei bơ̆n ưh tam 'bôh kon bơngai pơgơ̆r tôm tơdrong
Yêsu pơklaih bơ̆n đơ̆ng tơdrong yoch păng pơyơ̆r bơ̆n kơ 'Bok Kei-Dei yua kơ Sư lăng bơ̆n thoi 'nhŏng oh pôm mĕ 'bă tơpă, 'Bă tơm bơ̆n lăp minh 'nu đĕch, Sư mă oei tơ plĕnh ti
Mă bơngai thoi bơ̆n, Sư kư̆m lăp đon kơ anăn bơ̆n 'nhŏng oh Sư
Lu kon Sư noh wă khan kon bơngai bơ̆n, na Sư kư̆m jing thoi kon bơngai bơ̆n mơ̆n, wă kơ gơh lôch tang kon bơngai păng pơrăm yŏng pơgơ̆r yang sơmăt mă pơgơ̆r pơlôch kon bơngai
Lu linh jang, Yêsu ưh kơ đei tơdŏng ôh, Sư tơdŏng lu bơ̆n mă kon sâu Abraham đĕch
Yêsu đei tơdrong pơmat, tơdrong pơhlŭ, na Sư mơnat kơ lu bơ̆n dang ei kơplah mă bơ̆n đei tơdrong pơhlŭ
Na Yêsu jang 'lơ̆ng tơpă dôm tơdrong 'Bok Kei-Dei pơkă kơ Sư, kư̆m thoi Môis jang tơgŭm hnam dơnŏ 'Bok Kei-Dei sơ̆, sư jang kiơ̆ thoi 'Bok Kei-Dei pơkă tơpă
Mă Yêsu Krist Sư kư̆m jang trŏ thoi 'Bok Kei-Dei pơkă mơ̆n, mă Sư jang wei-lăng đĭ-đăng kơ hnam dơnŏ 'Bok Kei-Dei hloi, yua kơ Sư Kon 'Bok Kei-Dei
Lu bơ̆n, tơ̆ng bơ̆n oei lui kơjăp, bơ̆n kư̆m hnam dơnŏ Sư mơ̆n, dah bơ̆n oei gơnang kơ Sư tơgŭm bơ̆n khŏm khŏm
Thoi noh na iĕm athei kiơ̆ kơ nơ̆r Yang Bơhngol 'Lơ̆ng khan sơ̆ thoi âu:
“Đơ̆ng âu tơ anăp mưh iĕm kơtơ̆ng nơ̆r Inh pơma
Tơ anih âu boih lu yă 'bok iĕm pơlong Inh păng kơchu kơ Inh sơ̆
Lu sư 'bôh ră mơ̆n tơdrong Inh pơm 'lơ̆ng kơ lu sư kơplah lơ̆m puăn-jĭt sơnăm sơ̆
Kơlih kơ thoi noh na Inh hil kơ lu sư mah khan thoi âu:
‘Lơ̆m jơhngơ̆m đon iĕm ngăl 'maih chă
tơdrong hơwơ̆l kuă kơ chu tơdrong Inh
Thoi noh na Inh hil kơ lu sư thoi âu:
‘Iĕm pơm thoi noh, iĕm ưh kơ gơh layơ wă mơ̆t pơdơh tơ dêh char Inh
Ơ 'nhŏng oh, iĕm athei kơchăng hli kơ iĕm đei jơhngơ̆m kơnê̆ jing kuă kơ lui, achăng lê̆ 'Bok Kei-Dei Kră Yang mă arih ling-lang
Kơplah ahrei brei drâu oei tam mơ̆n, na rim năr iĕm athei pơlung dih băl, wă kơ đĭ-đăng kơ iĕm huay kơ lui kơ đe pơhlŭ pơlung iĕm pơm yoch jing arăng kơ̆l
Kơplah noh sơ̆ đei lơ bơngai kơtơ̆ng nơ̆r 'Bok Kei-Dei boih, mă-lei lu sư ưh kơ chu
Lu bơngai noh boih Môis anhăk đơ̆ng dêh Êyiptơ
'Noh bơ̆n băt nhên boih, lu sư ưh kơ gơh mơ̆t pơdơh tơ dêh char Sư, yua kơ lu bơngai noh ưh kơ đei đon lui
'Bok Kei-Dei kư̆m pơkă kơ bơ̆n gơh mơ̆t pơdơh tơ dêh char Sư, thoi noh na bơ̆n athei kơchăng tơpă hli kơ bơ̆n lê̆ tơdrong lui, Sư ưh kơ ăn mơ̆t
Yua kơ bơ̆n kơtơ̆ng boih đe bơtho tơdrong 'nao 'lơ̆ng, thoi lu bơngai noh kơtơ̆ng sơ̆, mă ưh kơ yua kiơ kơ lu bơngai noh, kơlih kơ lu sư ưh kơ wă lui
'Noh na ahrei Sư wă ăn kơ lu kon Sư mơ̆t pơdơh tơ Sư ling-lang, kư̆m thoi Sư pơdơh kơ tơdrong jang Sư năr tơpơh 'noh sơ̆
Bơngai bu pơdơh hăm 'Bok Kei-Dei, bơngai noh sư pơdơh kơ tơdrong jang Sư, thoi 'Bok Kei-Dei pơdơh kơ tơdrong jang Sư sơ̆
Kơlih kơ thoi noh na bơ̆n athei adrin lui mă tơpă wă kơ gơh mơ̆t pơdơh tơ 'Bok Kei-Dei păng wă kơ bơ̆n huay kơ đei bu hiong kơ tơdrong 'noh thoi lu bơngai arăng kơ̆l kuă kơ lui sơ̆
Ưh kơ đei tơdrong kiơ mă hlơp kơ 'Bok Kei-Dei tơ'ngla mă sek tơlang bơ̆n, Sư 'bôh nhên tôm tơdrong kon bơngai pơm
Bơ̆n đei minh 'nu 'bok soi tih wei-lăng bơ̆n, Sư tŏk ưh kơ băt hơdôm tăl plĕnh, anăn Sư Yêsu Kon 'Bok Kei-Dei; noh na bơ̆n athei lui kơ Sư khŏm khŏm
Rim 'nu lu 'bok soi tih 'Bok Kei-Dei rơih iŏk sư đơ̆ng khŭl kon bơngai wă jang tang lu bôl sư lơ̆m tơdrong soi sơmah kơ 'Bok Kei-Dei, wă kơ 'Bok Kei-Dei huay kơ jô̆ yo kơ tơdrong yoch lu bôl sư
Lu sư băt mơnat kơ lu bơngai mă kơhlôh kơwao, lu bơngai yoch, yua kơ lu sư kư̆m hơdai tơrăn lei-lăi thoi lu bôl buăl
Ưh kơ sĭ lu sư pơyơ̆r tơmam soi yua kơ tơdrong yoch lu bôl buăl đĕch ôh, lu sư pơyơ̆r tơmam soi yua kơ tơdrong yoch lu sư kơdih hai
Mă khan Sư Kon 'Bok Kei-Dei, Sư kư̆m hơdai pơmat-tat, na Sư băt kơ adrin chu yom kơ 'Bok Kei-Dei
Sư pơm dôm tơdrong tơnen 'blep thoi 'Bok Kei-Dei, na 'Bok Kei-Dei ăn kơ Sư pơm tơm gah tơdrong dŏng pơklaih dôm lu bơngai mă băt chu kơ Kon Sư, đơ̆ng tơdrong phak ăn arih ling-lang
yua kơ 'Bok Kei-Dei pôk Sư pơm 'bok soi tih kiơ̆ kơ Sư adrĕch tih Mêlkisêdek
Gah tơdrong 'bok 'noh inh 'maih roi tơblang kơ iĕm, mă inh gleh 'biơ̆ tơblang kơ iĕm, yua kơ iĕm ưh kơ gan hlôh
Iĕm lui đunh boih, trŏ kơ iĕm pơm 'bok bơtho, bơtho lu bơngai nai dơ̆ng, mă iĕm âu oei kăl kơ đe bơtho iĕm, dang đe bơtho tơdrong 'Bok Kei-Dei kơ lu bơngai 'nao lui
'Noh inh băt kơ iĕm oei gĭt kơ đak toh đĕch, ưh tam gơh ăn kơ iĕm sa tơmam arăng ôh
Pôm lu bơngai pơm kră đĕch gơh sa tơmam arăng, lu sư pơhrăm đunh boih, lu sư băt kơnăl kơ tơdrong 'lơ̆ng, tơdrong kơnê̆ boih
Thoi noh dang ei bơ̆n ưh kơ kăl boih pơhrăm dơ̆ng dôm tơdrong mă bơ̆n 'nao pơtơm lui kơ Yêsu, tơdrong mă tơbral kơdih tơdrong yoch, tơdrong lui kơ 'Bok Kei-Dei
Na dang ei, dah 'Bok Kei-Dei ăn, bơ̆n gơh pơhrăm pơthim lơ̆m tơdrong nai 'biơ̆ wă kơ mă jrŭ
Mă-lei gah lu bơngai mă băt nhên boih tơdrong Yêsu, 'Bok Kei-Dei ăn kơ sư arih 'nao, ăn kơ sư Yang Bơhngol 'Lơ̆ng oei hơdai hăm sư
sư băt kơ tơdrong 'Bok Kei-Dei 'lơ̆ng tơpă boih, sư 'bôh nhên boih tơdrong mơsêh Yêsu kư̆m lei-lăi thoi Sư wă pơgơ̆r ning-mônh
mă sư lê̆ tơdrong lui sư, bơngai noh bơ̆n ưh kơ gơh pơlung sư wih dơ̆ng tơ 'Bok Kei-Dei ôh, kơlih kơ Sư dang pơ̆ng pơlơ̆k Kon 'Bok Kei-Dei tơ 'long pơglang, oei wă pơ'brơh kơ Sư khŏm khŏm 'bơ̆t anăp đe tơpôl lơ
Pơtih gia kơ teh ayơ mă 'lơ̆ng, đei đak 'mi mah pơjing kơ hla 'long bluh 'lơ̆ng, đei plei trem, noh wă pơyua kơ tơ'ngla mă jang pơtăm sư, teh noh 'Bok Kei-Dei mơnat ăn kơ sư pơjing hla 'long bluh 'lơ̆ng đei yua khŏm khŏm
Ơ 'nhŏng oh mă nhôn 'mêm kơeng, nhôn pơma pơtrŏ đĕch nhôn pơma thoi noh, mă tơpă nhôn băt kơ iĕm pơm 'lơ̆ng pơm trŏ, yua kơ iĕm hơdai wă kơ 'Bok Kei-Dei iŏk iĕm
'Bok Kei-Dei Sư tơpăt dêh, Sư ưh kơ hiơt ôh dôm tơdrong jang iĕm mă sơ̆ mă dang ei, tơdrong iĕm 'mêm mơnat dih băl, tơdrong iĕm tơgŭm băl tơduă kon 'Bok Kei-Dei, yua kơ iĕm băt 'mêm kơ Sư
Nhôn wă đĭ-đăng kơ iĕm adrin pơm kiơ̆ thoi noh ling-lang truh kơ tôch, na iĕm gô đei tơpă tơdrong mă iĕm oei chang sơmĕng dang ei noh
Nhôn ưh kơ wă kơ iĕm alah ôh; nhôn wă kơ iĕm adrin lui kiơ̆ mă trŏ thoi lu đe kră sơ̆, lu sư lui khŏm khŏm tơpă, na 'Bok Kei-Dei ăn tơpă tôm tơdrong mă Sư đêl pơkă
Tơdrong noh 'Bok Kei-Dei wă tơbăt kơ lu bơngai mă Sư pơkă, wă kơ lu bơngai noh băt kơ tơdrong Sư pơkă gô đei tơpă, na Sư pao anăn Sư kơdih
Lu kon sâu 'bok Lêwi mă pơm 'bok soi kư̆m gơh iŏk tơmam pơyơ̆r minh lơ̆m mơjĭt đơ̆ng lu kon pơlei pơla 'nhŏng oh lu sư, yua kơ tơdrong juăt 'Bok Kei-Dei pơkă thoi noh păng lu sư kư̆m kon sâu Abraham tăm
Thoi noh na ưh kơ đei bu pơma kiơ kơ Mêlkisêdek gah tơdrong sư krao khan kơ Abraham, yua kơ sư tih hloh kơ Abraham tơpă
Lu 'bok soi kon sâu 'bok Lêwi, mă khan sư gơh iŏk sa tơmam kon pơlei pơyơ̆r minh lơ̆m mơjĭt, mă-lei lu kon sâu sư noh sơ̆ lôch đĭ boih
Mă gah Mêlkisêdek, lăm sơ̆p hla bơar 'Bok Kei-Dei khan sư oei arih ưh kơ lôch ôh
yua kơ kơplah Mêlkisêdek năm sơng iŏk Abraham brŏk đơ̆ng tơblah, Lêwi dang lĕ kơ kon pơjing Abraham yua kơ sư kon sâu Abraham
Tơ̆ng 'Bok Kei-Dei tơplih pôk 'bok soi 'nao, lei tơdrong juăt Sư pơkă sơ̆ Sư kư̆m athei tơplih
Yŏng bơ̆n Yêsu Krist mă 'Bok Kei-Dei pôk pơm 'bok soi dang ei, Sư ưh kơ sĭ adrĕch adrung 'bok Lêwi ôh
Dang ei bơ̆n băt nhên boih bơ̆n đei minh 'nu 'bok soi 'nao, Yêsu Krist, Sư adrĕch pơm tih thoi Mêlkisêdek
Tơdrong noh kiơ̆ kơ 'Bok Kei-Dei khan sơ̆ thoi âu:
“Ih pơm 'bok soi ling-lang ưh kơ tôch
kiơ̆ kơ Ih adrĕch pơm tih thoi Mêlkisêdek
Thoi noh na tơdrong juăt Môis noh sơ̆, 'Bok Kei-Dei tŭk lê̆ boih, yua kơ tơdrong juăt noh ưh kơ pơyua kon bơngai
Thoi noh na bơ̆n băt kơ Yêsu pơgơ̆p bơ̆n kơ 'Bok Kei-Dei dang ei hiôk hloh kơ lu 'bok soi noh pơgơ̆p sơ̆
Lu 'bok soi noh sơ̆ lu sư lơ, mă lơ yua kơ nŏng kơ pơtăl băl kơlih kơ lôch
Mă gah Yêsu Sư oei pơm ling-lang ưh kơ tôch, yua kơ Sư gơh arih ling-lang
Dôm tơdrong inh pơma kơ iĕm dang ei, tơdrong âu kăl tơpă, thoi inh roi kơ iĕm tơ kơpal noh hei: Bơ̆n đei minh 'nu 'bok soi tih, Sư oei gah 'ma kơ 'Bok Kei-Dei tơ plĕnh ti
Rim kơ đe pôk pơm 'bok soi tih, đe wă kơ lu 'bok soi noh soi tơmam kơ 'Bok Kei-Dei; thoi noh na Yêsu kư̆m đei tơmam Sư wă soi kơ 'Bok Kei-Dei mơ̆n
Tơ̆ng tơdrong pơgơ̆p so pơyua kon bơngai tơpă, lei ưh kơ kăl kơ pơjing tơdrong pơgơ̆p 'nao ôh
Inh gô mơnat kơ tơdrong yoch lu sư đêl pơm,
Inh ưh pă tơchĕng boih kơ dôm tơdrong kơnê̆ noh
Tơdrong pơgơ̆p hơdrol sơ̆, đei tơdrong juăt pơkă gah tơdrong kơkuh kơ 'Bok Kei-Dei, đei hnam kơkuh kơ 'Bok Kei-Dei, mă kon bơngai pơm
Đe pơm tôm tơdrong lơ̆m hnam noh keh boih, na lu 'bok soi ling-lang juăt kơ mơ̆t kơkuh soi kơ 'Bok Kei-Dei tơ lơ̆m anih giĕng mă mônh noh
Tơdrong noh Yang Bơhngol 'Lơ̆ng Sư bơtho kơ bơ̆n wă kơ bơ̆n băt, sơ̆ bơ̆n ưh kơ gơh mơ̆t kơkuh 'bơ̆t anăp 'Bok Kei-Dei tơ anih giĕng tih
Tơdrong yoch pel 'bơm ưh kơ lăp, kiơ̆ kơ tơdrong juăt so sơ̆, athei pơ'lơ̆ng hăm pham bơbe pham rơmo tơno păng iŏk hơyok kon rơmo adruh đêl đe 'buh pơkhoy tuh bơlŭ hăm đak, na sraih lu bơngai mă đei tơdrong yoch noh na klaih, jô̆ jing bơngai rơgoh boih
Tơdrong pơgơ̆p 'nao kư̆m thoi tơdrong bơ̆n dô̆ asong mŭk kră, tơ̆ng kră tam mă lôch, ưh kơ gơh dô̆ asong ôh
Gô sư lôch 'mơ̆i na gơh dô̆ asong kiơ̆ thoi sư pơkă
Tơdrong pơgơ̆p so kư̆m lei-lăi, đei pham 'mơ̆i na gơh pơjing tơdrong pơgơ̆p noh
Kơplah Môis pơkă ăn kơ lu bơngai Isơrael tôm kơ tơdrong juăt boih, na sư phĕ iŏk tơ'mơ̆ng pơkao păng iŏk achô̆ sŏk bơbe, tong tơ lăm pham bơbe pham rơmo bơlŭ păng đak 'blăng na chruih kơ tơmo lat chih tơdrong juăt 'Bok Kei-Dei, klaih kơ noh sư tơtreh kơ lu bơngai Isơrael
Păng khan: “Pham âu, pham tơdrong pơgơ̆p mă 'Bok Kei-Dei pơkă wă kơ iĕm rok kiơ̆
Kon bơngai bơ̆n lôch minh 'măng đĕch, klaih kơ noh năm tơ tơdrong sek tơlang
Kư̆m thoi noh Yêsu jur lôch minh 'măng noh sơ̆ wă pơrăm tôm tơdrong yoch hloi
Mă pă 'măng Sư jur Sư ưh pă pơrăm tơdrong yoch boih, Sư jur wă iŏk dôm lu bơngai mă oei chang gô Sư dang ei
Thoi noh na Yêsu Krist jur tơ teh đak âu sơ̆, Sư khan kơ 'Bă Sư thoi âu:
“Ih ưh kơ gĭt kơ tơmam đe pơyơ̆r soi kơ Ih ôh,
na Ih ăn kơ Inh jing kon bơngai
Ih ưh kơ wă kơ kon bơngai soi kơ Ih,
kon kơ Ih sem dơrong huai đơ̆ng yoch ôh
Thoi noh na dang ei Inh wă khan kơ Ih, ơ Kră Yang,
thoi đe chih roi lăm sơ̆p hla bơar Ih
Thoi Sư kư̆m đei khan thoi âu: “Dang ei Inh wă khan kơ Ih, Inh wă jur jang dôm tơdrong thoi Ih wă
” Sư khan thoi noh, Sư wă jang kiơ̆ thoi 'Bă Sư tơpă, wă pơgơ̆p bơ̆n kơ 'Bok Kei-Dei kiơ̆ tơdrong 'nao
Thoi noh bơ̆n băt kơ Yêsu Krist jang trŏ thoi 'Bok Kei-Dei pơkă tơpă, Sư soi akâu Sư kơ 'Bok Kei-Dei minh 'măng sơ̆ tôm boih, na lu bơ̆n dang ei jing bơngai 'lơ̆ng tơpăt yua kơ Sư
Đĭ kơ lu 'bok soi oei jang hơnơ̆ng rim năr soi kơ 'Bok Kei-Dei, mă-lei tơdrong soi noh ưh kơ gơh pơklaih tơdrong yoch ôh
Sư oei tơ noh tơ̆p 'Bok Kei-Dei blah rôp lu bơngai mă ayăt kơ Sư, tơ kơnơl jơ̆ng Sư
“Ning-mônh Inh wă pơjing tơdrong pơgơ̆p 'nao kơ lu bơngai Isơrael thoi âu:
Inh wă tah tơdrong juăt Inh pơkă tơ lăm jơhngơ̆m lu sư,
Inh wă chih tơ'băk tơdrong juăt Inh tơ lăm đon tơchĕng lu sư
Tơdrong noh boih Kră Yang khan
Tơdrong yoch, bơ̆n băt kơ 'Bok Kei-Dei pơklaih boih, na bơ̆n ưh pă kăl kơ pơyơ̆r tơmam wă soi kơ Sư dơ̆ng boih
Ơ 'nhŏng oh, bơ̆n gơnang kơ pham Yêsu, bơ̆n huay kơ hli ôh mơ̆t tơ anih giĕng tih, yua kơ Yêsu soi kơ bơ̆n boih
Bơ̆n rok trong 'nao, trong arih Yêsu pơih ăn, Sư dang hek tŭk che đe pĕng kuă ăn bơ̆n mơ̆t, wă khan akâu Sư kơdih lôch tang, pham lĕch sĕch huŏng, wă kơ bơ̆n gơh mơ̆t
Sư pơm 'bok soi tih tơgŭm kon pơlei pơla 'Bok Kei-Dei
Bơ̆n athei băt tơchĕng gah tơdrong pơlung băl, wă kơ bơ̆n đei đon 'mêm mơnat hăm pơm 'lơ̆ng
Bơngai bu pơm yoch kơ tơdrong juăt Môis pơkă, đei 'bar pêng 'nu bơngai kư̆m 'bôh sư pơm yoch tơpă, bơngai noh đe athei pơlôch sư, ưh kơ gơh mơnat ăn kơ sư arih ôh
Na bơ̆n pơm ưh kơ 'blep trŏ kơ tơ'ngla mă arih ling-lang, hơmơt dêh hli kơ Sư phak
Kơplah noh sơ̆ đe che bơle pơ'brơh pơm kơnê̆ kơ lu iĕm 'bơ̆t anăp đe kon pơlei pơla, na lu iĕm mă hlôi hlăi boih, iĕm băt kơ năm pơlung lu bôl iĕm mă đe oei pơmat
Iĕm athei adrin ling-lang mă tơpă, na iĕm pơm trŏ thoi 'Bok Kei-Dei lăp đon, gơh iŏk dôm tơdrong Sư pơkă khan wă asong kơ bơ̆n noh
Mă-lei bơ̆n ưh kơ sĭ kơ bơngai mă lêl kơdŭn tơ rŏng wă kơ hiong tơdrong arih ôh, bơ̆n bơngai nuih, bơngai lui kơjăp wă dŏng akâu kơdih gơh arih ling-lang
'Bok Ênŏk sơ̆ kư̆m lei-lăi, sư đei đon lui na 'Bok Kei-Dei atŏk sư tơ plĕnh đơ̆ng sư oei arih, na đe chă sư ưh kơ 'bôh yua kơ 'Bok Kei-Dei iŏk sư boih
Hơdrol kơ 'Bok Kei-Dei wă iŏk sư, 'Bok Kei-Dei băt kơ sư đei đon lui na 'Bok Kei-Dei lăp đon wă iŏk sư
Abraham kră pă kĕ dang lĕ kơ lôch boih, mă-lei 'Bok Kei-Dei ăn kơ sư gơh pơjing lơ kon sâu, dang sơnglŏng tơ plĕnh, dang pơlao chuơh dơsĭ, pă bu kĕ jô̆
Lu sư pơma thoi noh, bơ̆n băt kơ lu sư 'maih chă teh đak hiôk wă oei
Mă-lei dah lu sư rơnguơ̆ kơ teh đak so sư kơdih, đêl lu sư jăk achăng lê̆ sơ̆, na tơ̆ng lu sư wă brŏk oei dơ̆ng, kư̆m gơh mơ̆n
Isăk kư̆m lui kơjăp, na sư pơkă kơ bre kon sư Jakôp hăm Êsâu ning-mônh 'Bok Kei-Dei gô tơgŭm bre kon sư
Jakôp kư̆m lui kơjăp, na hơdrol kơ sư wă lôch, sư iung rôp 'long jra kŭp kơ̆l khan kơ bre sâu sư kon Yôsep, ning-mônh 'Bok Kei-Dei gô tơgŭm bre sư
Yôsep kư̆m lui kơjăp, na hơdrol kơ sư wă lôch, sư pơma khan lê̆ hơdrol gah tơdrong ning-mônh 'Bok Kei-Dei wă tơlĕch lu bơngai Isơrael đơ̆ng dêh Êyiptơ păng pơkă athei chĕp ba kơting sư 'bŭ tơ dêh sư kơdih
Truh tơ Môis tơdăm 'lŏ boih, yua kơ sư đei đon lui, sư kuă kơ oei păng mĕ thăm sư kon pơtao Pharôn
Sư 'maih iŏk tơdrong pơmat-tat hơdai hăm lu bôl sư kon 'Bok Kei-Dei hloh kơ sư oei hiôk jơnap tơ lăm hnam 'bok pơtao, mă oei pơm yoch; păng tơdrong hiôk jơnap kon bơngai ưh kơ đunh ôh
Sư tơchĕng lê̆ đe pơmat sư yua kơ sư kiơ̆ tơdrong 'Bok Krist, hiôk hloh kơ sư iŏk dôm mŭk tơmam pơtao tơ dêh Êyiptơ yua kơ ning-mônh sư băt kơ 'Bok Kei-Dei gô apah sư lơ hloh
Lu bơngai Isơrael đei đon lui, na lu sư năm blah Pơlei Jêrikô, dăr hăm akâu sư kơdih đĕch, tơpơh năr dăr, dur Pơlei Jêrikô pơchah phê̆ lêng bêng
Yă Rahap sơ̆ sư bơngai đi, đơ̆ng rŏng sư đei đon lui, na sư huay kơ lôch hơdai hăm lu bôl sư bơngai mă ưh kơ lui kơ 'Bok Kei-Dei, yua kơ sư sơng iŏk lu bơngai Isơrael, lu mă năm lăng tông pơlei sư ki
Na inh wă pơma kiơ dơ̆ng, inh pơma dôm noh iĕm hlôh boih
Inh roi kơ iĕm tôm tơdrong Gêdêôn, Barak, Samsŏng, Jêpti, Đawit, Samuel păng lu 'bok pơtruh nơ̆r 'Bok Kei-Dei sơ̆, mă inh ưh kơ wăn
Lu mơ'nah dơ̆ng, đe che bơle kơ sư, teh sư păng sơnguĕt tơlei, chô̆ sư păng tơlei glang mam, tah sư tơ lăm hnam phak, mă-lei sư kư̆m ưh kơ chu lê̆ 'Bok Kei-Dei
Jô̆ gah tơdrong pơm 'lơ̆ng tơpăt, lu sư 'lơ̆ng hloh kơ đĭ-đăng bơngai ala teh, pă rŏ kơ lu sư oei tơ teh âu, mă-lei lu sư oei oăi tơ tơmăn glă, tơ kông krang hang nak, tơ gơp tơmo
'Bok Kei-Dei jô̆ đĭ-đăng kơ lu sư đei đon lui kơjăp, mă-lei kơplah lu sư oei tơ teh sơ̆, lu sư ưh tam mă đei tơdrong 'Bok Kei-Dei pơkă ôh
'Bok Kei-Dei wă kơ lu sư gô hơdai bơ̆n dang ei iŏk tơdrong hiôk 'lơ̆ng đêl Sư pơkă, wă khan tơdrong Yêsu Krist jur dŏng pơklaih bơ̆n
Iĕm athei pơwao kơ Yêsu, Sư iŏk dôm tơdrong lu bơngai yoch pơm kơnê̆ pơ'brơh kơ Sư; thoi noh na iĕm kư̆m lei-lăi 'nĕ kơ klai, 'nĕ kơ lao đon; athei adrin hăt hăi thoi Sư ling-lang
Gah tơdrong lu bơngai yoch tơblah păng iĕm, iĕm ưh tam mă mah adrin truh kơ pham lĕch sĕch huŏng ôh
Yua kơ bơngai bu Sư 'mêm,
Sư bơtho pơjĭ bơngai noh, wă kơ dôm lu bơngai wă jing kon Sư, sư gơh răk đon
Thoi noh na iĕm 'nĕ kơ pơhơi, athei iung mă tơpăt
Iĕm athei pơm trong iĕm yak mă tơpăt, wă kơ lu bơngai jĭ cho jo jăn yak huay kơ tơpling jơ̆ng, wă kơ lu sư jah klaih
Đĭ-đăng kơ iĕm athei kơchăng, wă kơ lơ̆m lu iĕm huay kơ đei bu achăng lê̆ tơdrong 'Bok Kei-Dei đêl pơm kơ iĕm lui kơjăp boih; wă kơ lơ̆m lu iĕm huay kơ đei bu pơhlŭ bôl iĕm kiơ̆ sư pơm yoch
Tôm tơdrong ei krưp dêh, na Môis mah khan: “Inh hli tơrơ dêh
Nơ̆r Sư pơkă, pă minh 'măng noh, wă khan, gô truh năr ei kơnh, Sư wă gơgŭ adrŏ plĕnh păng teh mă đêl Sư pơjing wă pơtôch boih, na dôm tơdrong mă ưh kơ gơh adrŏ, tơdrong noh oei ling-lang
yua kơ Sư Kră Yang bơ̆n, thoi lĕ kơ ŭnh soh chhông
Bơ̆n athei iŏk tơdrong 'mêm mơnat dih băl ling-lang
Thoi noh na bơ̆n athei lui kơ tơdrong Sư khan noh, bơ̆n athei khan kơdih thoi âu:
“Inh đei Kră Yang tơgŭm inh, inh ưh kơ hli kơ đe ôh,
ưh kơ đei bu kĕ pơm kơ inh
Iĕm athei lăng tơdrong arih bơngai mă bơtho iĕm tơdrong 'Bok Kei-Dei sơ̆, tơdrong arih sư thoi yơ, sư lôch thoi yơ, iĕm athei rok kiơ̆ tơdrong lui sư noh
Gah Yêsu Krist sư oei hơnơ̆ng ling-lang, mă đơ̆ng sơ̆ khơ̆ dang ei truh tơ ning-mônh
Thoi noh na bĕ bơ̆n năm kiơ̆ Sư tơ jih pơlei iŏk dôm tơdrong kon pơlei hil areh che bơle pơmat Sư sơ̆
Thoi noh na bĕ bơ̆n gơnang kơ Yêsu, pơyơ̆r kơ 'Bok Kei-Dei akâu bơ̆n hăm nơ̆r pơma ư-ang Sư ling-lang
Mă loi inh wă kơ iĕm krao khan tơgŭm inh, wă kơ inh 'bônh kơ jah năm ngôi tơ iĕm
Ơ 'nhŏng oh, apinh iĕm mơ̆ng 'biơ̆ dôm tơdrong inh chih bơtho iĕm lăm kơthơ âu hŏ, inh chih kư̆m ưh kơ lơ ôh tŏ sĕt đĕch
Iĕm roi kơ lu kră wei-lăng iĕm păng đĭ kơ lu 'nhŏng oh kon 'Bok Kei-Dei hŏ, inh đei nơ̆r jet gia pơma dơnuh rơnguơ̆ ră kơ iĕm
Lu 'nhŏng oh bơ̆n bơngai Itali kư̆m hơdai pơtruh nơ̆r jet gia pơma dơnuh păng iĕm mơ̆n
Na Kră Yang khan kơ sư: “Athei krao anăn sư Jêsreel, yua kơ ưh pă đunh dơ̆ng boih, Inh gô phak adrĕch Jêhu yua kơ pham lu bơngai sư pơlôch tơ Jêsreel păng Inh gô pơtôch lê̆ dêh char Isơrael
Lăm năr noh Inh gô gơ̆ lê̆ hră lu bơngai Isơrael tơ lăm Thŭng Jêsreel
Truh tơ Lôruhama pă mŏm boih, mĕ sư anăp tơpŭ dơ̆ng minh 'nu kon drŏ-nglo
Kră Yang khan kơ Hôsia: “Anăn bĕ sư Lôami, yua kơ lu iĕm ưh pă jing kon pơlei Inh dơ̆ng boih, noh wă khan Inh kư̆m ưh pă jing Kră Yang 'Bok Kei-Dei lu iĕm dơ̆ng
Kon sâu Juđa păng kon sâu Isơrael gô pơgơ̆p băl; păng gô pơjing pôk minh 'nu pơm yŏng pơgơ̆r đĭ-đăng lu sư đơ̆ng noh lu sư gô rai lơ lăm teh đak noh, yua kơ năr Jêsreel noh năr tih tơpă
Tơdah ưh, kơnh Inh gô plôh lê̆
hơbĕn ao đơ̆ng sư lê̆ sư akâu hoh,
thoi đe 'nao hơiơch kơ sư sơ̆;
păng Inh pơm kơ sư thoi teh kro tơ char glă,
pơm kơ sư lôch kơ rơhing
Inh kư̆m pă mơnat kơ lu kon sâu sư boih,
yua kơ lu sư noh kon sâu đơ̆ng sư pơm pơyô kư̆ kă
Sư ưh tam mă băt kơ Inh,
Inh boih Tơ'ngla ăn kơ sư phe 'ba,
sik 'nao păng đak rơmă noh,
kư̆m ăn thim hu, maih lơ mă-lei lu sư pơyơ̆r ăn kơ yang Baal
Thoi noh Inh gô pơdrâu iŏk phe 'ba Inh lăm bơyan kĕch,
păng sik hơmu 'nao Inh lăm bơyan phĕ sư
Inh pơdrâu iŏk che sŏk triu,
păng che brai se mă sư yua pĕng akâu hoh sư
Inh gô pơdah tơdrong mơlâu sư,
'bơ̆t anăp lu pơyô sư,
păng ưh kơ đei bu dŏng pơklaih sư đơ̆ng ti Inh
Na, 'nâu, Inh gô pơlung sư,
chông ba sư năm tơ tơmăn glă
păng iŏk nơ̆r rơngơp pơma hăm sư
Inh gô rei pơtăm lu sư ăn kơ Inh lăm teh đak păng Inh gô 'mêm mơnat kơ lu bơngai âu mă Inh khan: “Lu sư bơngai mă Inh ưh kơ 'mêm mơnat
” Păng kơ lu bơngai mă Inh đei khan: Iĕm ưh kơ sĭ kon pơlei Inh
Inh gô khan: “Iĕm kon pơlei Inh
” Na lu sư gô tơl: “Ih boih Kră Yang 'Bok Kei-Dei nhôn
Kră Yang khan kơ inh: “Năm 'mêm bĕ kơ akăn ih mă drŏ-kăn pơm đi, đei pơm pơyô boih; 'mêm kơ sư thoi Kră Yang oei 'mêm kơ kon pơlei Isơrael, mă khan lu sư kiơ̆ yang nai păng 'maih sa 'bĕng plei hơmu 'ngam
Thoi noh Inh đei răt boih bơngai drŏ-kăn noh hăm mơjĭt-pơđăm sêkơla hu păng 'ba tơ'bâu minh hômerb minh puăt
Bơngai Isơrael kư̆m oei lơ năr thoi noh, ưh kơ đei pơtao, ưh kơ đei yŏng pơgơ̆r, ưh kơ đei soi pơyơ̆r, ưh pă đei chơnang soi, ưh pă đei Ephot dah Thêraphin
Đơ̆ng rŏng kơ noh lu bơngai Isơrael gô wih chơchă Kră Yang 'Bok Kei-Dei lu sư păng Đawit pơm pơtao lu sư
Lu sư gô wih brŏk păng hli tơrơ yom kơ Kră Yang păng tơdrong 'lơ̆ng hiôk-hian lăm năr hơtuch kơnh
Yua kơ thoi noh na lăm char âu đei ơh sơ'ngon,
lu bơngai oei lăm noh rơmơ̆n rơmok,
lu sem brem, lu sem păr kư̆m lei-lăi,
ka lăm đak dơsĭ kư̆m lôch
Lu kră pơgơ̆r char Juđa jing
thoi lu đe tơgar kơ hơdral;
na Inh gô tuh tơdrong hil
Bĕ bơ̆n, jah wih brŏk tơ Kră Yang,
Sư hek lê̆ lu bơ̆n boih,
mă-lei Sư gô pơklaih bơ̆n;
Sư đei teh pơjĭ bơ̆n, mă-lei
Sư gô ming rơka noh
Đơ̆ng rŏng kơ 'bar năr Sư gô pơrih bơ̆n;
truh năr mă pêng Sư gô tơiung bơ̆n,
na bơ̆n gô arih 'bơ̆t anăp Sư
Bĕ bơ̆n chơchă wă kơ băt Kră Yang
Ăn kơ bơ̆n băt kơnăl mă nhen Kră Yang
Tơdrong Sư truh sĭt tơpă
thoi măt 'năr lĕch gah pơgê hrôih,
Sư truh tơ lu bơ̆n thoi đak 'mi,
thoi 'mi jur chruh kơ teh tuch-luch bơyan
Gileat jơ̆ pơlei lu bơngai pơm kơnê̆,
jơ̆ng lu sư juă tă kơ pham ngăl
Lăm adrĕch Isơrael
Inh 'bôh boih tơdrong kơnê̆ dêh,
lu bơngai Êphraim pơm pơyô kư̆ kă,
Isơrael 'mê̆-'mach boih
Êphraim thoi sem kơtơp kơwao,
ưh kơ đei đon băt hlôh,
lu sư krao apinh char
Êyiptơ, năm tơ char Asiri
Rup kon rơmo noh đơ̆ng minh
'nu bơngai Isơrael pơm;
noh ưh kơ Kră Yang 'Bok Kei-Dei ôh
Sĭt, rup kon rơmo lu bơngai
Samari đe gô teh pơchah đĭ
Đe luăn sa bơngai Isơrael boih,
dang ei lu sư oei tŏk-bŏk hăm kon bơngai
thoi pơnhan tơmam ưh kơ gĭt
Inh đei chih ăn boih tơdrong juăt Inh lơ,
mă-lei lu sư lăng thoi tơdrong mă lu sư ưh kơ hlôh
Lu iĕm wă pơm liơ kơ lăm năr et sa tih
noh lăm năr giĕng kơ Kră Yang
Ăn bĕ kơ lu sư, Ơ Kră Yang,
Kră Yang Ih gô ăn kơ lu sư kiơ:
Ăn kơ klak lu sư lăr 'bônh kơ huŏng,
ăn kơ toh lu sư kro ưh kơ đei đak toh
Inh ăn kơ rơh Êphraim,
kro boih, lu sư ưh pă đei plei dơ̆ng boih,
mă khan lu sư pơjing kon hơ'lơ̆p,
Inh gô pơlôch lê̆ đĭ kon lu sư
mă 'mêm kơeng đơ̆ng blu pôih
Bơngai Isơrael sơ̆ thoi minh tơnơm hơmu
hơdrih 'lơ̆ng, plei sư trem
Lăp plei sư rai trem lơ, lu sư
kư̆m pơdơ̆ng chơnang soi rai lơ;
kiơ̆ thoi lu sư chăt rai lơ rai mơdrŏng lăm char sư,
Tơpă lu sư gô khan:
Lu bơ̆n ưh kơ đei pơtao yua kơ
lu bơ̆n ưh kơ hli yom kơ Kră Yang;
mă đei pơtao
Lu sư chă pơma pơkă
pơkăm hơlĕnh lăm nơ̆r pơgơ̆p,
Thoi noh tơdrong lu sư
Jing thoi 'nhĕt kơnê̆ hơkăm
chăt rok trong đêl choh lăm chŭn
Sĭt tơpă đe gô tung ba rup 'noh
tơ char Asiri pơm tơmam thuê̆ pơyơ̆r ăn kơ pơtao tơm Jarep
Lu bơngai Êphraim kơdơ̆,
lu bơngai Isơrael gô mơlâu kơdih akâu
Char Samari gô hiong hơdai
hăm pơtao sư hiong hach thoi blôk kơpal đak
Sư gô grĕnh thoi dăm-brang, na lu bơngai Isơrael gô kiơ̆
rŏng Kră Yang,
mưh Sư arum, na kon sâu Sư
đơ̆ng gah bơmơ̆t gô truh hli tơtơ̆
Noh jơ̆ Kră Yang 'Bok Kei-Dei Tih Hloh;
anăn mă đe ư-ang sư boih Kră Yang
Gileat kơnê̆ tơpă,
lu sư ưh kơ yua kiơ
Lu sư pơm yang hăm rơmo tơno tơ Gilgal
Chơnang soi lu sư gô jing pôi tơmo
tơ lăm trong đêl choh lăm mir
Jakôp kơdâu tơ char Aram,
tơ noh Isơrael jang gleh wă kơ đei akăn,
yua kơ wă kơ đei akăn, na sư wei triu
Inh boih wei rong iĕm
lăm char glă păng anih hrĕng kro sơ̆
Lăp lu sư sŏng sa phĭ boih,
jơhngơ̆m lu sư jing pơang;
yua kơ đơ̆ng noh na lu sư hiơt boih kơ inh
Mă khan Êphraim đei pơjing rai lơ hloh kơ lu 'nhŏng oh sư,
mă-lei kial đơ̆ng gah hơlĕch gô truh,
wă khan kial Kră Yang đơ̆ng char glă,
gô truh pơhrĕng pơhrơ̆ lê̆ tu đak,
păng pơhrơ̆ lê̆ kro lu sơlŭng đak sư,
Lu bơngai ayăt gô blah tơgar iŏk lu tơmam gĭt
đơ̆ng lăm hnam mong tơmam sư
Bơngai Samari gô pŭ tơdrong yoch,
yua kơ lu sư iung blah Kră Yang 'Bok Kei-Dei sư
Lu sư gô pơ̆k lôch yua kơ đao gưm,
lu kon hơ'lơ̆p sư đe gô teh pơlôch
păng lu drŏ-kăn mă oei anăp đe gô roch klak
Lu bơngai Asiri ưh kơ gơh
pơklaih lu nhôn ôh;
lu nhôn ưh pă hao aseh tơblah dơ̆ng,
ưh pă khan dơ̆ng yang lu nhôn
Mă man hăm ti lu nhôn noh,
Inh gô ming pơklaih tơdrong lu sư blơ̆ blĕch kơ Inh,
Inh 'mêm tơpă kơ lu sư boih,
Inh pă hil kơ lu sư boih
Inh gô jing thoi đak ngom kơ bơngai Isơrael,
lu sư gô pơkao thoi pơkao hla tŏng-mŏng
păng kư̆m chăt rơh thoi tơm 'long hơngo char Liban
Đơ̆ng tơmơ̆ng lu sư bluh rai kơjung;
arih 'lơ̆ng sư thoi tơm 'long ôliwơ,
'bâu phu lu sư thoi 'bâu phu 'long hơngo Liban
Êsai kon drŏ-nglo Amôt đei Kră Yang tơ'bôh kơ sư gah teh đak Juđa păng pơlei Jêrusalem, lăm chăl Usia, Jôtham, Ahas păng Hesekia lu pơtao teh đak Juđa
Ơ lu tăl plĕnh mơ̆ng bĕ
Ơ teh pơgling đon mơ̆ng bĕ,
yua kơ Kră Yang pơma khan:
“Inh wei rong lu kon hơ'lơ̆p Inh, dĭng truh kơ 'lŏ mă-lei lu sư plơ̆ blah Inh
Rơmo băt kơ tơ'ngla,
aseh băt kơ bơng 'nhĕt tơ'ngla sư,
mă-lei bơngai Isơrael ưh kơ băt,
kon pơlei Inh ưh kơ hlôh ôh
Ô dêh char yoch kơnê̆ dêh,
kon pơlei pơla pơm yoch kơnê̆ trăp dêh tơpă,
Adrĕch adrung pơm kơnê̆ dêh,
lu kon hơ'lơ̆p pơm kư̆ kă,
Lu sư Pơjăm Kră Yang 'Lơ̆ng tơpăt Isơrael,
lu sư weh tơklah ataih bơih
Lơliơ lu iĕm wă kơ oei teh hơnơ̆ng
Yua kơ kiơ lu iĕm oei 'maih blah plơ̆ ling-lang
Rim kơ̆l lu iĕm đĭ rơka,
jơhngơ̆m lu iĕm đĭ jĭ bơih
Tơdah Kră Yang Tih Hloh
ưh kơ lê̆ bơ̆n arih hơya tŏ sĕt,
lei lu bơ̆n kư̆m răm lei-lăi thoi pơlei Sôđôm
păng thoi pơlei Gômôrơ mơ̆n
Ơ lu kră wei-lăng plei Sôđôm,
mơ̆ng bĕ nơ̆r Kră Yang khan
Ơ kon pơlei Gômôrơ,
pơgling đon iĕm mơ̆ng bĕ khôi juăt Kră Yang 'Bok Kei-Dei lu bơ̆n
Kră Yang khan:
“Hơdôm yơ tơmam mă iĕm soi sơmah hăm yua kiơ kơ Inh
Inh bơ̆l bơih dôm tơmam soi 'buh
păng triu tơno hăm rơmă lu kon sem dơrong bek
Inh ưh kơ lăp đon ôh kơ pham rơmo tơno,
triu kon păng bơbe tơno
'Nĕ pă pơyơ̆r tơmam soi phe 'ba ưh kơ yua kiơ kơ Inh dơ̆ng,
Inh areh dêh tơmam 'bâu phu iĕm,
năr khei 'nao, năr Sa'bat, lu năr iĕm akŭm sŏng sa tih
Inh ưh kơ lăp ôh tơdrong yoch tih iĕm lăm năr iĕm akŭm pơm giĕng tih
Na mưh kơplah iĕm yơ̆r ti krao khan,
Inh đơ̆p măt ưh kơ wă lăng lu iĕm ôh
Mă khan iĕm krao khan lơ,
Inh ưh kơ wă mơ̆ng ôh
Ti lu iĕm 'bĕnh kơ pham
Tơdah lu iĕm wă păng chu yom Inh,
Lei lu iĕm gô sa tơmam 'lơ̆ng hloh lăm teh âu
Ơ đêl Pơlei 'lơ̆ng tơnăp
na jing pơlei pơm đi
Sơ̆ đêl pơlei tơpăt hơnơ̆ng;
păng tơdrong 'lơ̆ng tơpăt oei lăm sư,
mă-lei dang ei 'bĕnh kơ bơngai pơlôch đe
Jên hu iĕm jing hla đuih,
tơdrô hơmu iĕm đĭ lŭk hrâu hăm đak 'blăng
Lu yŏng pơgơ̆r iĕm tă kơ blơ̆ blĕch ngăl,
pơm buăl hăm lu bơngai tơtông,
rim 'nu lu sư tă kơ 'maih chă pơgâm sa tơmam,
'maih druh kiơ̆ mŭk tơmam đe ăn,
ưh kơ dŏng tơgŭm lu bơngai mơti,
pă 'maih lăng dŏng tơgŭm lu drŏ-kăn adro
Inh gô yơ̆r ti pơm tơwih,
inh gô pơgoh lê̆ 'bruih 'brăm đơ̆ng ih,
păng iŏk hŭt lu rơ̆m rĕk ih
Kră Yang gô sek tơlang nhôn hăm tơdrong tơpăt,
na huai iŏk lu bơngai lăm pơlei tơbral hăm tơdrong 'lơ̆ng tơpăt Sư
Mă-lei lu bơngai blơ̆ blĕch păng lu bơngai yoch lu sư gô lôch hiong
lu đe bu mă achăng tŭk Kră Yang lu sư gô hiong răm
Lu iĕm gô nhen thoi 'long kôih hla sư jô kro,
nhen thoi pơgar 'long ưh kơ đei đak
'Nâu Êsai kon 'bok Amôt, đei 'bôh gah dêh char Juđa păng Pơlei Jêrusalem
Đei lơ khŭl bơngai gô truh tơ noh na khan:
“Năm, bĕ lu bơ̆n tŏk tơ kông Kră Yang,
tơ hnam Kră Yang 'Bok Kei-Dei Jakôp
Sư gô bơtho bơ̆n trong Sư
wă kơ lu bơ̆n yak kiơ̆ trong sư
Khôi juăt gô đei đơ̆ng pơlei Siôn,
nơ̆r Kră Yang gô đei đơ̆ng pơlei Jêrusalem
Kră Yang gô sek tơlang sơlam tŏk-bŏk kơ đĭ-đăng teh đak
păng sek ăn kơ lơ adrĕch adrung bơngai,
lu sư gô iŏk đao hơjơ̆m pơm pla 'nhik
iŏk tơju hơlă lu sư pơm săng kô
Teh đak âu ưh pă đei tơblah păng teh đak to dơ̆ng bơih,
ưh pă đei pơhrăm wă tơblah dơ̆ng
Ơ adrĕch Jakôp,
bĕ lu bơ̆n yak kiơ̆ lăm tơdrong hơdah Kră Yang
Dêh char lu sư đei hu maih,
păng mŭk tơmam gĭt ưh pă băt dôm yơ,
dêh noh đei aseh lơ
păng đei gre aseh lơ pă gơh jô̆
Dêh noh 'bĕnh-'bang kơ rup yang;
lu sư kơkuh kơ rup yang đêl tơpang ti lu sư pơm kơdih
Đơ̆ng hơnglâu ti lu sư pơm
Bơngai hmă gô mơlâu,
bơngai mơng đe gô tơjur
apinh Kră Yang 'nĕ kơ mơnat
Iĕm mơ̆t bĕ lăm hơgơp tơmo,
ôn bĕ akâu iĕm lăm teh,
wă weh đơ̆ng anăp tơdrong đei krưp Kră Yang
păng tơdrong ư-ang mơsêh mơyang Sư
Măt kon bơngai 'maih lăng pơrŏ gô mơlâu,
tơdrong pơang kon bơngai gô tơhuŏng lê̆ tơ ala,
lăm năr 'noh lăp minh 'nu Kră Yang đĕch bơ̆n ư-ang
Đei minh năr Kră Yang Tih Hloh pơkă bơih,
đei minh năr Sư gô pơm kơ bơngai pơang,
păng lu bơngai pơrŏ akâu sư kơdih,
Kŭm gô pơm kơ lu tơm 'long hơngo Liban pơrŏ pơang
păng 'long kôih Basan
Kŭm gô pơm kơ lu kông kơjung
kơ lu groi kơjung
Gô pơm kơ lu hnam thôt kơjung
păng dur pơlei kơjăp
Gô pơm kơ lu duk đe Tarsis
păng dôm lu duk 'lơ̆ng rŏ
Lu rup yang gô hiong đĭ
Đe gô kơdâu ôn tơ lăm hơgơp tơmo,
lăm trôm teh wă kơ weh đơ̆ng anăp tơdrong hli krưp Kră Yang
păng tơdrong mơsêh mơyang Sư,
kơplah năr Kră Yang wă iung
pơm kơ teh âu tơdrŏ pơpơ̆
Lăm 'năr 'nei kơnh đe gô klơ̆m ăn kơ kơne,
klơ̆m ăn kơ hơmiĕt,
lu rup yang păng maih, hu,
mă đêl lu sư pơm wă kơkuh
Sư gô mơ̆t ôn tơ lăm trôm tơmo
păng hơgơp tơmo,
wă kơ weh đơ̆ng anăp tơdrong hli krưp
păng tơdrong mơsêh mơyang Kră Yang
Kơplah Sư iung pơm kơ teh tơdrŏ pơpơ̆
'Nĕ gơnang kơ kon bơngai;
mă dui jơhngơ̆m hăm trôm muh,
lu sư ưh kơ yua kiơ
Inh gô ăn kơ lu nge pơm yŏng lu sư,
lu hơ'lơ̆p gô pơgơ̆r lu sư
Minh 'nu bơngai gô rôp pơkơ̆ng minh 'nu 'nhŏng oh sư
tơ lăm hnam 'bă sư na khan:
“Ih đei ao tai, ih pơgơ̆r lu nhôn
Păng tơdrong răm rai 'nâu ih bơih pơgơ̆r
Mă-lei lăm năr noh, bơngai noh gô ôr khan,
“inh ưh kơ trŏ bơngai gơh pơklaih ôh,
lăm hnam inh ưh kơ đei tơmam sa, kư̆m ưh kơ đei ao tai,
'nĕ rôp inh pơm yŏng pơgơ̆r kon pơlei
Pơlei Jêrusalem đĭ grê
păng char Juđa đĭ hơlih;
yua kơ nơ̆r pơma păng tơdrong jang lu sư blah Kră Yang,
che bơle pơjăm 'bơ̆t anăp Kră Yang trŏ kơ ư-ang
Muh măt lu sư tơ'bôh pơdah blah plơ̆ kơdih akâu lu sư;
lu sư pơdah tơdrong yoch lu sư kơdih thoi pơlei Sôđôm,
ưh kơ gơh ôn hlơp ôh,
Răm-'băm dêh kơ bơhngol lu sư,
yua kơ lu sư ba tơdrong răm kơdih akâu
Răm-'băm dêh kơ lu bơngai pơm kơnê̆,
sư gô đei tơdrong pơmat-tat
Lu sư gô pŭ iŏk đêl ti lu sư pơm
Kon pơlei pơla Inh,
lu đe hơ'lơ̆p gô pơjuă pơđep lu sư
Drŏ-kăn gô pơgơ̆r lu sư
Ơ kon pơlei Inh
Lu bơngai pơgơ̆r chông iĕm jrok trong,
pơm kơ iĕm wơ̆l kơ trong
Kră Yang iung pơma,
Sư iung dơ̆ng sek tơlang kon pơlei
Kră Yang sek tơlang lu bơngai kră
păng lu kră pơgơ̆r kon pơlei Sư khan:
“Lu iĕm luăn sa bơih pơgar hơmu
Tơtông iŏk tơmam lu bơngai dơnuh oei tơ lăm hnam lu iĕm
Lu iĕm tơchĕng liơ pơjuă pơđep kon pơlei Inh,
juă gơhlơ̆r muh măt lu bơngai dơnuh hin
Kră Yang Tih Hloh khan thoi noh
Lăm năr noh tơ'biĕng Kră Yang gô bluh 'lơ̆ng păng trŏ kơ ư-ang, plei đơ̆ng teh gô jing 'lơ̆ng chơt hiôk kơ lu bơngai Isơrael mă oei arih
Lu bơngai oei arih lăm pơlei Siôn, lu bơngai oei oei arih lăm pơlei Jêrusalem gô krao lu sư bơngai rơgoh wă khan đĭ-đăng lu bơngai đei chih jô̆ oei arih lăm Jêrusalem
Kră Yang gô ôp hơrao tơdrong pơm 'mê̆-'mach lu bơngai lăm Siôn, sek tơlang chhut rơgoh đĭ pham lăm pơlei Jêrusalem hăm Tơdrong Mơsêh Sư
Tơ jơ̆p anih kơpal kông Siôn, tơ kơpal anih kon pơlei akŭm, Kră Yang pơm hơmơ̆l hăm 'nhui gom kơ 'năr păng pla ŭnh pơchrang hơdah kơmăng
Tơpă, thoi đei minh blah che gom jơ̆p-jang kơ tơdrong ư-ang
Sư gô jing thoi minh anih pơm yơ̆p kơ'nơp kơ'năr păng anih kơ'nơp năr 'mi kial hơbŭt
Inh gô hơri ăn kơ bơngai mă inh 'mêm,
minh 'bai hơri gah pơgar hơmu sư,
buăl mă inh 'mêm đei minh hlak pơgar hơmu
tơ kơpal groi hơdrih 'lơ̆ng
Sư choh teh preh dônh lê̆ tơmo đĭ,
sư pơtăm rơih iŏk tơm hơmu bluh 'lơ̆ng,
sư pơdơ̆ng minh pôm hnam thôt tŏk-bŏk pơgar
păng sir minh pôm sơlŭng wă hmĕt iŏk đak hơmu sư
Sư hơmĕng hơmu sư đei plei 'lơ̆ng
mă-lei tă kơ plei đĭ wir
“Ơ kon pơlei oei lăm pơlei Jêrusalem păng lu bơngai oei lăm char Juđa
Apinh sek tơlang bĕ kơ Inh păng pơgar hơmu Inh
Hăm đei tơdrong kiơ gơh pơm dơ̆ng kơ pơgar hơmu Inh
Mă Inh tam mă pơm ăn kiơ kơ sư
Kơplah Inh hơmĕng kơ đei plei 'lơ̆ng
mă-lei tă tơ plei wir kơnê̆
'Nâu, Inh roi kơ lu iĕm
Tơdrong Inh wă pơm kơ pơgar hơmu Inh
Inh gô yuih lê̆ dur war,
na đe gô phĕ sa plei sư đĭ,
Inh gô tơlơ̆ lê̆ dur noh
Inh gô lê̆ sư Jing bri,
ưh kơ đei hơleh dơng seh hơmet sư;
na 'nhĕt jơla gô chăt krênh tơm sư
Inh gô khan kơ hơmơ̆l
'nĕ pă 'mi jruh tơ pơgar noh
Pơgar hơmu Kră Yang Tih Hloh
păng lu bơngai Juđa
noh bơih tơm 'long pơtăm mă sư lăp đon
Hơmĕng wă kơ sư 'lơ̆ng tơpăt mă tă kơ pham lĕch sĕch huŏng,
hơmĕng kơ sư tơpăt hơnơ̆ng mă tă đei tơdrong ôr krao
Kră Yang Tih Hloh khan 'bơ̆t đon inh:
“Sĭt tơpă gô đei lơ hnam gô lê̆ jing juơ,
lu hnam tih kơjung păng 'lơ̆ng mă-lei ưh kơ đei bu oei lăm noh
Mơjĭt Hekta mir hơmu hmĕt iŏk đak sư lăp minh ge đĕch,
mơjĭt kơđŏng pŭng adrĕch, kĕch iŏk lăp minh kơdŏng pŭng đĕch
Răm-'băm dêh kơ bơngai bu mă đơ̆ng hrôih,
drôih chơchă tơdrô,
pơgŏk kơ tơdrô dĭng măng,
dĭng tơdrô soh chhông lu sư
Lăm năr et sa lu sư reh brŏ,
hlôm lillul teh hơgơ̆r hăm et tơdrô,
mă-lei lu sư ưh kơ tơchĕng tơdrong Kră Yang pơm;
lu sư kư̆m ưh kơ 'bôh đêl dôm tơdrong đơ̆ng ti Kră Yang pơjing
Lu bơngai hmă gô kŭp kơ̆l,
kon bơngai gô tơjur,
lu bơngai pơang gô lê̆ tơ ala
Răm-'băm dêh kơ bơngai bu đui tơdrong yoch hăm tơlei hơlĕnh;
păng dui ba tơdrong yoch thoi tơlei dui gre
Răm-'băm dêh kơ bơngai bu lăng kơdih akâu sư khan hơgei,
pôk kơdih akâu sư khan bơngai hlôh wao
Răm-'băm dêh kơ bơngai bu khan nuih mưh et tơdrô,
đei jơhngơ̆m pran hrâu đơ̆ng tơdrô
Lei na nhen thoi pla ŭnh sa tơm hơnong 'ba,
thoi 'nhĕt kro mơ̆t lăm pla ŭnh
Na rơh lu sư kư̆m bŭk hĕch
păng pơkao plei lu sư đông thoi 'mui teh;
yua kơ lu sư sơngah tŭk lê̆ khôi juăt Kră Yang Tih Hloh
păng pơjăm nơ̆r Kră Yang 'Lơ̆ng Rơgoh Isơrael
Kră Yang Sư pơdơ̆ng hla-kơ
ăn kơ lu bơngai oei tơ dêh ataih,
păng hơhôch krao lu sư đơ̆ng jơ̆p-jang tôch kơ teh đak,
na lu sư hăt hot wă kơ jah truh tĕnh
Lăm lu sư ưh kơ đei minh 'nu bơngai bu gleh lap, kơtơih pơ̆k,
ưh kơ đei bơngai bu tep kơkôi păng tep blêk;
ưh kơ đei bơngai bu tơlei tơ̆n sư tơyaih
dah tơlei chơkhŏ sư kơtĕch
'Brơ̆m hră lu sư suĕng dêh,
hră lu sư hơ'năk lê̆ bơih,
kơchôp aseh lu sư thoi tơmo tơneh
Jơ̆ng gre thoi phŭt huơ̆r
Lu sư ôr jơwa thoi dăm-brang akăn,
gơhuh nhen dăm-brang mơlôh,
lu sư grĕnh chă rôp sa sem bri
păng hor ba, ưh kơ đei bu kĕ dŏng pơklaih ôh
Lăm năr noh lu sư ôr
thoi jơwa đak dơsĭ poh-yă,
tơdah đe tơmang lăng tơ teh noh
măng mu păng răm rai ngăl,
mă lu tơdrong hơdah hơmơ̆l găm klơ̆p lê̆ đĭ
Sơnăm pơtao Usia lôch, inh 'bôh Kră Yang tơoei kơpal tang-dŏ pơtao kơjung hloh kơ đĭ-đăng păng pơyom ao tai sư 'bĕnh kơ lăm hnam akŭm
Lu Sêraphim ôr krao tơduă lu sư khan:
“'Lơ̆ng rơgoh dêh, 'lơ̆ng rơgoh dêh, 'lơ̆ng rơgoh dêh Kră Yang Tih Hloh;
jơ̆p kơ teh đak 'bĕnh-'bang kơ tơdrong ư-ang Sư
Yua kơ re jơwa ôr noh na đĭ-đăng lu jrăng 'măng tơdrŏ păng hnam akŭm 'bĕnh kơ 'nhui
Inh ôr khan: “Răm-'băm dêh kơ inh
Inh đĭ răm bơih
Yua kơ inh jơ̆ minh 'nu bơngai đei 'bơ̆r kơnê̆ 'mê̆-'mach, oei hơdai hăm kon pơlei đei 'bơ̆r kơnê̆ 'mê̆ mach, yua kơ măt inh lăng 'bôh bơih pơtao, noh bơih Kră Yang Tih Hloh
Kơplah noh đei minh pôm lăm lu Sêraphim păr năm tơ inh, ti sư chĕp ngar ŭnh ngŭr kep iŏk đơ̆ng anih chơnang soi hăm mam kep
Sêraphim kep ngar noh 'bơm tơ 'bơ̆r inh, na khan: “Lăng âu tơmam âu hơtŭt 'bơm hơkŭng ih bơih, tơdrong kơnê̆ ih tŭk lê̆ bơih, tơdrong yoch ih mơnat ăn bơih
Pơm bĕ kơ kon pơlei 'nâu jơhngơ̆m lu sư arăng,
đon tơngơl,
măt lu sư bơbôl,
Hli kơ măt lu sư gơh 'bôh
đon lu sư kơtơ̆ng
jơhngơ̆m lu sư hlôh
kơnh lu sư wơ̆t brŏk păng gơh klaih
dĭng truh tơ Kră Yang puh lê̆ kon pơlei năm tơ ataih
păng lăm dêh noh jing juơ tơtŭng
Mă khan minh lăm mơjĭt 'nu kon pơlei oei đei tơ noh,
lu sư đe kư̆m gô pơrăm đĭ,
thoi đe kăl 'long hơngo, 'long kôih,
sư kư̆m oei đei tơm,
na gô đei adrĕch rơgoh 'lơ̆ng tơpăt
Lăm chăl Ahas kon Jôtham, sâu Usia pơtao char Juđa, đei Rêsin, pơtao dêh char Siri păng Pêka kon Rômalia pơtao Isơrael, tŏk blah pơlei Jêrusalem mă-lei ưh kơ kĕ
Đei bơngai năm roi ăn kơ hnam Đawit khan: “Siri pơgơ̆p hăm Êphraim
” Na kơplah noh Ahas păng kon pơlei Juđa hli tơrơ hyĭng hyơ̆ng dang lĕ kial tơthu 'long lăm bri
Kră Yang khan kơ Êsai: “Ih hăm kon drŏ-nglo ih Sêar Jasup năm sơng bĕ Ahas 'bơ̆t tôch kơ hơbong đak ro mơ̆t tơ Dơnâu Kơpơ̆ng, trong năm tơ dơnih đak bơngai tong brai
Na khan kơ sư: ‘Ih kơchăng oei mă hơđơ̆ng bĕ, 'nĕ kơ hli, 'nĕ kơ rơdu ôh, yua kơ đei 'bar tŏ 'long ŭnh sa lĕch 'nhui noh wă khan tơdrong hil blĕk lĕch đơ̆ng Rêsin, Siri păng kon drŏ-nglo Rêmalia
“Bĕ bơ̆n năm tŏk blah char Juđa, pơm kơ sư hli tơrơ blah iŏk char noh asong băl bơ̆n, pôk kon drŏ-nglo Tabel pơm pơtao lu sư tơ noh
Yua kơ kơ̆l char Siri jơ pơlei Đamas,
kơ̆l pơlei Đamas jơ̆ Rêsin
lăm tơdrâu-jĭt pơđăm sơnăm
Êphraim gô răm đĭ ưh pă jing kon pơlei pơla dơ̆ng
Kơ̆l kơ char Êphraim jơ̆ pơlei Samari,
kơ̆l kơ pơlei Samari jơ̆ kon drŏ-nglo Rêmalia
Tơdah lu iĕm ưh kơ lui ngeh
lei iĕm dơ̆ng ưh kơjăp ôh
Kră Yang khan dơ̆ng kơ Ahas
“Apinh bĕ Kră Yang 'Bok Kei-Dei ih, tơ'bôh kơ ih tơdra, tơ anih jrŭ dơnâu ŭnh sŭng dah tơ kơpal plei 'lơ̆ng tơ plĕnh ti
Ahas tơl khan: “Inh ưh kơ apinh, inh kư̆m ưh kơ pơlong lăng Kră Yang
Na Êsai khan: “Ơ hnam Đawit mơ̆ng bĕ
Lu iĕm khan pơm pơơh kơ đe noh jơ̆ tơdrong iĕ đĕch, na lu iĕm kư̆m 'maih pơm kơ Kră Yang 'Bok Kei-Dei inh ơh dơ̆ng mơ̆n hă
Yua kơ noh bơih Kră Yang gô tơ'bôh kơ lu iĕm tơdra: Minh 'nu adruh gô anăp tơpŭ kơ minh 'nu kon drŏ-nglo, đe anăn kon sư noh Êmanuel
Na hơdrol kơ hơ'lơ̆p ei băt tŭk tơdrong kơnê̆ păng rơih iŏk tơdrong 'lơ̆ng, teh đak 'bar 'nu pơtao mă ih hli noh gô jing juơ
Kră Yang gô ăn tơdrong truh kơ ih, kon pơlei ih păng hnam 'bă ih, đơ̆ng năr mă Êphraim tơklah đơ̆ng Juđa kư̆m tam mă đei 'bôh thoi noh wă khan sư gô chông ba pơtao Asiri truh
Lăm năr noh, Kră Yang gô hơhôch krao lu roi đơ̆ng tu đak glung Êyiptơ păng krao sut đơ̆ng dêh Asiri
Sut păng roi gô truh kôp tơ lăm chhom kông, tơ lăm trôm tơmo, tơ tơm 'long jơla, tơ đak dơnâu
Lăm năr noh Kră Yang gô yua săng kôih mưng đơ̆ng pah to krong, noh wă khan pơtao Asiri na hơkôih đĭ sŏk kơ̆l, sŏk sop jơ̆ng păng sŏk kang lu iĕm dơ̆ng mơ̆n
Lăm năr noh rim 'nu gô rong minh pôm rơmo adruh păng 'bar tŏ triu đĕch
Đe gô chĕp ba hră hăm 'brơ̆m truh tơ noh yua kơ jơ̆p dêh noh 'bĕnh kơ 'long jơla 'nhĕt jơla ngăl
Kŭm ưh kơ đei bơngai bu năm tơ đêl anih sư choh jang noh dơ̆ng yua kơ hli kơ lu 'long jơla 'nhĕt jơla hro 'bĕnh-'bang, mă-lei gô ăn kơ rơmo sa păng triu pơjuă anih noh
Kră Yang khan kơ inh: “Iŏk bĕ minh hlak gơ'bang să păng chih tơ noh hăm chư hmă kon bơngai gơh băt: Maher-Salal-Hasbas
Inh rơih kơ Inh lu bơngai pơm kơdranh tơnăp sĭt, noh Uria 'bok soi păng Sachari kon drŏ-nglo Jêbêrêkia
Kră Yang khan dơ̆ng kơ inh
“Yua kơ kon pơlei âu sơngah
kơ krong đak Silôa ro 'lơ̆ng rơnang,
mă-lei hiôk kơ Rêsin
hăm kon drŏ-nglo Rêmalia
Ro blai mơ̆t tơ char Juđa,
dĭng lơ̆p truh tơ hơko
Pơnăr Sư gô bơyar jơ̆p kơ dêh ih
Ơ kon pơlei Asiri ôr krao bĕ, ơh sơ'ngon bĕ
Ơ đĭ-đăng lu dêh ataih,
pơđêng đon iĕm mơ̆ng bĕ
Gơhret bĕ tơlei tơ̆n mă-lei hli dêh
Pơđâu chă đon bĕ tơduă iĕm, mă-lei ưh kơ yĕng jing,
tơtĕch bĕ tơdrong iĕm chă đon mă-lei gô ưh kơ kĕ tơdơ̆ng kơjăp ôh,
yua kơ Kră Yang 'Bok Kei-Dei oei hơdai hăm lu nhôn
Kră Yang yua ti pran kơtang Sư pơma hăm inh păng bơtho tơbăt khan kơ inh 'nĕ rok kiơ̆ trong lu kon pơlei 'nâu
Đei lơ lăm lu sư gô kơtơih pơ̆k
Lu sư gô pơ̆k huŏng păng,
pơchah pơchek,
Chô̆ kơjăp bĕ nơ̆r tơbăt âu
păng pơklep mă kơjăp tơdrong juăt lăm lu đĭch đam Inh
Inh gô gơnang kơ Kră Yang
păng chang gô Sư,
jơ̆ Kră Yang mă ôn muh măt Sư đơ̆ng adrĕch Jakôp
Lu sư gô thông huang jơ̆p kơ lăm dêh char, pơmat-tat, đei pơngot rơwĕt, dah đei pơngot lu sư gô hil mĭl ngơk muh măt tơ kơpal hiap pơtao păng Kră Yang 'Bok Kei-Dei lu sư kơdih
Đơ̆ng noh kŭp kơ̆l lăng tơ teh 'bôh tơdrong pơmat-tat măng mu, 'bôh tơdrong ơh sơ'ngon tơhuŏng lê̆ lu sư kơdih tơ anih măng mu gueo
Kră Yang ăn kơ kon pơlei âu chek lar rai lơ
păng pơthim ăn kơ lu sư chơt hiôk
Rim 'nu chơt hiôk 'bơ̆t anăp Kră Yang,
thoi đe chơt hiôk kơ bơyan yuă 'ba,
thoi lu bơngai jreo hiôk klah song băl tơmam
đơ̆ng blah tơgar iŏk
Thoi lăm chăl Midian,
Ih gơ̆ lê̆ bơih 'long ăt đêl lu sư tôi trăp,
kư̆m gơ̆ lê̆ 'long hơnong đơ̆ng hơngiĕng lu sư
păng 'long jra đêl đe pơjuă pơđep lu sư
Đei tơpŭ ăn kơ lu bơ̆n minh 'nu kon nge,
ăn kơ bơ̆n minh 'nu kon drŏ-nglo,
tơdrong pơgơ̆r tơ kơpal hơngiĕng Sư,
đe gô krao Sư Kră Yang
pơlung tơgŭm Kră Yang 'Bok Kei-Dei Mơsêh Mơyang,
'Bă Arih Ling-Lang Kră Yang kon Pơtao Hiôk-Hian
Tơdrong Sư pơgơ̆r rai tŏk
păng hiôk-hian đei hơnơ̆ng ling-lang ưh kơ đei layơ tôch,
tơ anih tang-dŏ pơtao Đawit
păng dêh char pơtao pơgơ̆r noh kơjăp pran,
hăm tơdrong sek tơlang trŏ
păng tơdrong 'lơ̆ng tơpăt đơ̆ng dang ei truh tơ ning-mônh
ưh kơ đei layơ tôch,
jơhngơ̆m hưch hanh Kră Yang Tih Hloh sĭt
gô pơm tơdrong noh
Nơ̆r Kră Yang hơtă hil kơ Jakôp
păng nơ̆r noh tuh ăn kơ Isơrael
Đĭ-đăng kon pơlei gô băt tơdrong noh,
lu đe Êphraim hăm lu kon pơlei oei lăm pơlei Samari,
lu sư đei jơhngơ̆m pơang,
nuih pơma khan
mă-lei lu bơ̆n gô man ming hăm tơmo đe blah,
'long hơra đe kăl lê̆ bơih,
mă-lei lu bơ̆n gô tơplih ming hăm 'long hơngo
Thoi noh na Kră Yang gô hơtŏk lu ayăt đơ̆ng Rêsin iung blah lu sư
păng gô pơdrŭt lu ayăt kơ lu sư
Kon pơlei Siri, tơ anăp,
kon pơlei Philistin gah rŏng ha 'bơ̆r gô luăn sa Isơrael,
mă đơ̆ng lei ră, tơdrong Kră Yang hil ưh kơ ngach ôh
păng ti Kră Yang oei yơ̆r tơ kơpal pơm kơ lu sư
Mă-lei kon pơlei ưh kơ wih brŏk ôh tơ tơ'ngla mă teh pơjĭ lu sư,
kư̆m ưh kơ chơchă Kră Yang Tih Hloh
Lu bơngai pơgơ̆r pơm kơ kon pơlei âu năm jrok trong bơih
păng lu bơngai sư chông puh kơ sư hơlĕnh
Ŭnh sa teh lu sư,
yua kơ Kră Yang Tih Hloh hil,
kon pơlei jing thoi tơmam ăn kơ ŭnh sa,
ưh kơ đei bu 'mêm mơnat kơ 'nhŏng oh sư kơdih
Răm-'băm tơpă kơ lu bơngai pơm khôi juăt glăi
păng lu bơngai chih khôi juăt pơjuă pơđep
Hơngah kơ pơm tơdrong tơpăt lu bơngai hoh kơ đei
păng ưh kơ pơm tơdrong trŏ kơ lu bơngai dơnuh hin lăm kon pơlei pơla Inh
Tơgar iŏk tơmam đơ̆ng lu drŏ-kăn adro,
hơđuh iŏk tơmam đơ̆ng lu kon mơti
Mă-lei sư ưh kơ wă thoi noh
Lăm jơhngơ̆m sư ưh kơ tơchĕng thoi noh ôh
sư wă 'maih pơrăm
tơhiong lê̆ lơ dêh char
Sư khan: “Lu kră pơgơ̆r lu bơ̆n ưh kơ trŏ pơtao ngăl hă
Hăm trŏ kơ pơlei Kalnô kư̆m thoi pơlei Karchêmis,
pơlei Hamat kư̆m thoi pơlei Arpat,
pơlei Samari kư̆m thoi pơlei Đamas
Inh ưh kơ wă pơrăm rup yang pơlei Jêrusalem hă
Thoi inh đei pơm bơih kơ pơlei Samari hăm rup yang sư
Ti inh đei iŏk bơih mŭk tơmam
đơ̆ng kon pơlei thoi iŏk tơpu sem
Thoi đe dônh kơtăp iĕr đơ̆ng yŏng sư lê̆
Inh dônh pơpôi bơih đĭ teh đak
Ưh kơ đei bu tơtuh pơnăr păr,
dah ha 'bơ̆r krao ôr
Hăm trŏ kơ sung tưk sư kơdih hloh kơ tơ'ngla chĕp sư
Dah hơnuă pơrŏ ot plơ̆ kơ bơngai chĕp sư
Dah thoi sơnguĕt hiŏng bơngai chĕp sư
Dah thoi 'long jra tưk ti bơngai chĕp Sư
Thoi noh Kră Yang Tih Hloh,
gô tơjur ăn tơdrong jĭ iôr hiang kơ lu linh pran kơtang sư
Đơ̆ng tơdrong pơang sư,
ŭnh gô sa nhen thoi pla ŭnh sa
Tơdrong hơdah bơngai Isơrael gô jing ŭnh,
Kră Yang 'Lơ̆ng Rơgoh sư gô thoi pla ŭnh;
Sư gô sa pơgoh lu jơla
hăm jơ'bôt 'long jơla lăm minh năr
Lu 'long oei lăm bri kơdrơ̆ng pă tŏ sĕt,
dĭng mah minh 'nu hơ'lơ̆p kĕ chih jô̆
Ơ lu bơngai Isơrael,
mă khan adrĕch adrung iĕm lơ thoi chuơh cheng đak dơsĭ,
lăp tŏ sĕt đĕch gô wih brŏk
Đei pơkă bơih wă pơrăm hăm tơdrong tơpăt hơnơ̆ng
Yua kơ, Kră Yang Tih Hloh đei pơkă
gô pơm tơdrong pơrăm jơ̆p kơpal teh lu Sư
Ưh pă đunh bơih tơdrong Inh hil kơ iĕm gô đĭ na
Tơdrong Inh mĭl gô plơ̆ tơwih pơrăm lu sư
Kră Yang Tih Hloh gô chĕp sơnguĕt teh lu sư
Thoi Sư đei pơm kơ kon pơlei Midian 'bơ̆t tơmo Ôrep;
păng Sư kư̆m yơ̆r 'long jra tơ kơpal đak dơsĭ,
thoi Sư đei pơm tơ Êyiptơ sơ̆
Lu sư rok trong kuĕt kuĕl sơlam kông,
lu sư 'bĭch 'bơ̆t pơlei Gêba;
kon pơlei Rama hli tơrơ,
kon pơlei Gibêah kơdâu ôn đĭ noh pơlei Sôl sơ̆
Ôr mă re bĕ, Ơ kon pơlei Galim
Mơ̆ng bĕ ơ pơlei Laisa
păng mơnat dêh kơ kon pơlei Anathôt
'Nâu, Kră Yang Tih Hloh,
gô yua tơdrong mơsêh pran kơtang krưp Sư chre dơng 'long
Lu tơm 'long tih kơjung gô kăl tơpăk đĭ;
'long kơjung gô păk tơ ala teh
Đei minh pôm tơ'biĕng gô chăt đơ̆ng tơm Jese,
đei minh pôm dơng chăt đơ̆ng rơh sư gô đei plei
Sư hiôk chơt lăm tơdrong hli yom kơ Kră Yang,
Sư ưh kơ sek tơlang kiơ̆ kơ măt 'bôh,
kư̆m ưh kơ sek kiơ̆ đon Sư kơtơ̆ng
Tơdrong 'lơ̆ng tơpăt noh thoi tơlei tơ̆n Sư,
tơdrong tơnăp sĭt noh thoi tơlei tơ̆n tơ kơiĕng Sư
Na lu kŏ-so gô oei hơdai hăm kon triu,
djrang 'bĭch hơdai hăm kon bơbe, kon rơmo,
dăm-brang sem dơrong bek 'lơ̆ng kư̆m ngôi hơdai,
minh 'nu 'lơ̆p gô dui wei lu sư
Rơmo akăn gô sa hơdai hăm chơgơu,
kon lu sư gô drum hơdai,
dăm-brang gô sa hơnong 'ba thoi rơmo
Lu sư ưh kơ gơh pơm kơnê̆ păng pơrăm băl ôh,
jơ̆p kơ anih lăm kông 'lơ̆ng rơgoh Inh,
yua kơ jơ̆p-jang kơ teh đak 'bĕnh blai tơdrong hlôh băt kơ Kră Yang bơih,
thoi đak ro 'bĕnh dơsĭ
Lăm năr noh kơnh, Kră Yang gô yơ̆r ti Sư pă minh 'măng dơ̆ng wă huai iŏk kon pơlei Sư mă oei đei đơ̆ng lăm teh đak Asiri, Êyiptơ, Patrôs, Êthiôpi, Êlam, Sinar, Hamat păng đơ̆ng lu bŏl đak dơsĭ
Kră Yang gô pơdơ̆ng hla-kơ ăn kơ rim teh đak
akŭm iŏk lu bơngai Isơrael mă đêl đe puh tơweh;
pơpôi iŏk lu bơngai Juđa đêl lu sư tơklah tơklang
đơ̆ng puăn pah mum teh đak
Êphraim ưh pă hil klai dơ̆ng bơih,
lu bơngai pơm kơnê̆ kơ Juđa đe gô tơhiong đĭ,
Êphraim ưh pă areh kơ Juđa dơ̆ng,
Juđa ưh pă pơm kơnê̆ kơ Êphraim dơ̆ng bơih
Mă-lei lu sư gô jur năm pơm kơ Philistin tơ gah bơmơ̆t,
lu sư wang plah tơgar iŏk pơlei teh đak gah hơlĕch,
lu sư yơ̆r ti pơm kơ Eđôm păng Môap,
Ammôn gô chu kơ lu sư
Kră Yang gô pơm
kơ đak dơsĭ Êyiptơ hrơ̆ đĭ;
Kră Yang yơ̆r ti sư kơpal đak krong Ơphrat hăm kial tŏ,
Sư blah song krong noh jing tơpơh chơnglah,
wă kơ đe yak năm lăm krong noh
jơ̆ng ưh kơ hơiuh ôh
Gô đei minh pôm trong tih
ăn kơ kon pơlei Kră Yang mă oei đei đơ̆ng dêh Asiri yak năm,
kư̆m thoi đei bơih trong tih ăn kơ lu đe Isơrael yak năm,
năr mă lu sư lĕch đơ̆ng dêh Êyiptơ noh
Lăm năr noh ih gô khan:
“Ơ Kră Yang inh bơnê kơ Ih
Mă khan Ih hil mĭl kơ inh ră,
mă-lei tơdrong Ih hil mĭl ưh pă đei bơih
păng Ih pơlung inh bơih
Păng lăm năr noh kơnh lu iĕm gô khan:
“Hơri bơnê bĕ kơ Kră Yang; krao khan bĕ kơ Anăn Sư,
năm ră roi bĕ dôm tơdrong jang Sư kơ rim adrĕch adrung bơngai,
roi bĕ Anăn Kră Yang Sư bơih mă bơ̆n athei ư-ang
Ơ kon pơlei Siôn ôr hơri mă re bĕ
Yua kơ Kră Yang 'Lơ̆ng Rơgoh Isơrael jơ̆ tih hloh tŏk-bŏk lăm lu iĕm
Yua kơ thoi noh bơih na jơ̆ng ti đĭ rơdu,
jơhngơ̆m rim 'nu kon bơngai đĭ hơwơ̆l hơwang
'Nâu năr Kră Yang truh bơih,
năr kơnê̆ krưp đei tơdrong hil mĭl kơtang,
wă pơrăm teh âu jing juơ
păng pơlôch lu bơngai pơm kơnê̆ đơ̆ng lăm noh
Lu sơnglŏng păng khŭl sơnglŏng rang tơ kơpal plĕnh ti
ưh pă pơchrang hơdah dơ̆ng bơih
Măt 'năr lĕch ră mă kư̆m oei măng mu,
măt khei kư̆m ưh pă pơchrang hơdah dơ̆ng mơ̆n
Na Inh gô pơm kơ plĕnh pơpơ̆
teh tơdrŏ đơ̆ng anih sư,
yua kơ đơ̆ng Kră Yang Tih Hloh hil mĭl
lăm năr Sư hil iung tơtŏ thoi ŭnh
Babilôn jơ̆ pơlei đe ư-ang rim kơ teh đak,
pơlei mă lu bơngai Kalđê ang pơyom kơ sư,
Sư jing thoi pơlei Siđôm păng pơlei Gômôrơ,
sư gô mă Kră Yang 'Bok Kei-Dei gô pơrăm lê̆
Pơlei noh ưh kơ đei bơngai bu oei dơ̆ng,
đơ̆ng chăl nai truh tơ chăl ninh
Lu bơngai Arâp ưh pă pơdơ̆ng hnam khăn 'bĭch tơ noh,
lu bơngai wei triu kư̆m ưh pă chĭt triu lu sư tơ noh dơ̆ng
Truh năr Kră Yang ăn kơ iĕm pơdơh pơklaih iĕm đơ̆ng tơdrong ơh sơ'ngon hli tơrơ păng đơ̆ng tơdrong jang gleh trăp mă đêl đe rôp pơgŏ iĕm
Na iĕm gô yua nơ̆r pơma 'nâu wă pơjăm pơtao Babilôn:
Lơliơ mă lu bơngai pơjuă pơđep hiong đĭ,
bơngai mă hil areh pă 'bôh dơ̆ng bơih
Kră Yang gơ̆ lê̆ bơih 'long băl lu bơngai pơm kơnê̆,
păng gơ̆ lê̆ 'long jra lu pơtao pơgơ̆r
Lu bơngai mă oei lăm tơdrong hil mĭl
teh pơlôch bơih kon pơlei ưh kơ pơdơh ôh
Lăm tơdrong hil mĭl pơgơ̆r bơih teh đak,
pơm kơnê̆ ling-lang
Jơ̆p-jang kơ teh đak oei pơdơh hiôk-hian,
lu sư hơri chơt hiôk
'Long hơngo hla iĕ, 'long hơngo lăm dêh Liban
kư̆m hiôk yua păng khan:
“Đơ̆ng năr kăl ih păk noh,
ưh kơ đei bu năm kăl nhôn dơ̆ng
Ơ sơnglŏng wŏng-tar, kon drŏ-nglo pơgê hrôih,
lơliơ mă ih đơ̆ng kơpal plĕnh ti huŏng tơ ala teh âu
Ơ lu bơngai chă pơrăm lu teh đak,
liơ mă đe tơhuŏng lê̆ ih tơ ala teh âu
Mă-lei đe gô tơjur ih tơ Dêh atâu sŭng,
huŏng tơ anih tôch kơ jrŭ
Lu bơngai 'bôh ih gô lăng pơglăn tơ ih ưh kơ tơtĕp măt,
lăng tơdrong truh kơ ih hlĭch na khan:
“Hăm trŏ kơ bơngai âu pơm kơ teh tơdrŏ,
pơm kơ lu dêh char hli tơtơ̆
Đĭ-đăng pơtao rim teh đak
'Bĭch lăm bơsat ư-ang lu sư
Mă-lei đe klơ̆m lê̆ ih tơ 'nguaih kơ bơsat ih,
thoi dơng 'long bŭk đơ̆ng đe chre tŭk lê̆ đơ̆ng tơm,
akâu ih klơ̆p 'bĕnh kơ bơngai lôch,
đe 'bet hăm đao gưm
đe tơlơ̆ lăm sơlŭng tơmo jrŭ,
thoi akâu bơngai lôch đe juă gơhlơ̆r tơ ala jơ̆ng
Hơmet bĕ tơdrong pơlôch kon sâu lu sư
yua kơ tơdrong yoch lu yă 'bok lu sư,
'Nĕ ăn kơ lu sư iung iŏk teh đak,
pơjing plei tih kơjăp jơ̆p kơ teh đak dơ̆ng
Kră Yang Tih Hloh pơma pơkăm khan:
“Tơpă tơdrong Inh pơkă lê̆ bơih sĭt sư gô đei truh,
tơdrong Inh tơchĕng lê̆ bơih sư gô jing
Yua kơ Kră Yang Tih Hloh pơkă bơih na bu gơh sŭt lê̆
Ti Kră Yang yơ̆r bơih na bu gơh gơ̆t lê̆
Sơnăm pơtao Ahas lôch đei nơ̆r khan lê̆ adrol thoi âu
Ơ bơngai Philistin, iĕm 'nĕ kơ chhôk 'nă ôh
yua kơ sơnguĕt teh iĕm tơgơ̆ bơih,
Đơ̆ng tơm rơh adrĕch 'bih gô jing đei 'bih hơkăm,
plei đơ̆ng 'bih hơkăm gô jing 'bih ŭnh gơh păr
Kơplah 'nei kơnh lu bơngai dơnuh gô đei tơmam sa,
bơngai kơ'bah hoh kơđei gô phĭ hiôk,
mă-lei Inh gô pơm kơ yă 'bok tơm rơh adrĕch adrung ih lôch kơ pơngot,
păng lu bơngai oei arih Inh gô pơlôch
Ơ 'măng jang nhơ̆m ơh bĕ,
ơ pơlei tih ôr tơngưih bĕ,
ơ pơlei Philistin đĭ-đăng iĕm gô pơchah răm,
yua kơ đei 'nhui ŭnh tih đơ̆ng yă-nơ̆m truh,
ưh kơ đei bu gơh weh đơ̆ng anih lu khŭl linh sư
Wă tơl tơwih liơ kơ bơngai pơtruh nơ̆r
đơ̆ng minh pôm teh đak
Tơl tơwih khan: “Kră Yang pơjing kơjăp bơih Siôn
păng lu kon pơlei Sư mă ơh sơ'ngon pơmat-tat gô kơ'nơp lăm noh
“Ih chă đon bĕ,
pơm bĕ tơdrong 'lơ̆ng tơpăt,
kơplah 'năr dơ̆ng,
pơm kơ yơ̆p ngôi ih nhen thoi kơmăng
Ôn bĕ lu bơngai oei klaih,
'nĕ pơdrâu lu bơngai chă kơdâu ôn
Lăm năr noh, kon bơngai gô tơchĕng 'blŏk gơnang kơ Tơ'ngla mă Pơjing sư,
păng măt lu sư wơ̆t lăng tơ Kră Yang 'Lơ̆ng Rơgoh đe Isơrael
Lu sư gô ưh pă lăng tơ chơnang soi mă đêl ti lu sư pơm,
păng kư̆m ưh pă lăng dơ̆ng ti lu sư pơjing kơdih,
mă rup yang Arsêrim,
păng chơnang soi lu sư soh 'long 'bâu phu
Ih hiơt bơih kơ Kră Yang 'Bok Kei-Dei Tơ'ngla dŏng pơklaih ih;
ih ưh kơ 'blŏk bơih hơgơp tơmo Tih mă ih kơ'nơp
Mă đơ̆ng ih pơtăm 'long arih 'lơ̆ng,
ih pơtăm adrĕch 'long hơmu plơ̆ng đơ̆ng nai
Mă khan ih pơtăm, ih wei jing 'lơ̆ng ră,
kiơ̆ pơgê pơm kơ sư arih đei pơkao kiơ̆ pơgê
Mă-lei lăm năr pơmat-tat jĭ jăn ưh kơ gơh klaih
mă đei phĕ plei ưh kơđei yua kiơ ôh
Ô lu kon pơlei dêh char lơlap,
ôr krao thoi jơwa đak dơsĭ poh-yă,
ô lu adrĕch adrung kon bơngai
ôr krao thoi jơwa đak poh-yă tih
Lu adrĕch adrung kon bơngai ôr krao jơwa sư năm tơblah dang đak poh-yă,
mă-lei Kră Yang gô chrih hil kơ lu sư na lu sư gô kơdâu ataih,
puh tơweh lê̆ lu sư thoi kial tơthu hơkam 'ba kơpal kông,
thoi 'mui teh năr kial hơbŭt
Kiơ̆ kơsơ̆ đei tơdrong hli tơrơ;
adrol kơ pơgê hrôih truh ưh pă 'bôh lu sư dơ̆ng,
'nâu minh tơdrong tuh ăn kơ lu bơngai blah tơgar iŏk mŭk tơmam dêh char bơ̆n,
noh jơ̆ tơdrong truh kơ lu bơngai tơtông tơgar tơmam đơ̆ng lu bơ̆n
Răm-'băm tơpă kơ teh đak đei re jơwa thoi tơtuh pơnăr
noh jơ̆ teh đak pah to lu krong lăm char Kus
Kră Yang khan bơih kơ inh thoi âu:
“Inh gô oei hreh păng Inh gô răp lăng đơ̆ng anih Inh oei,
thoi drang tŏ pơchrang hơdah đơ̆ng măt 'năr,
thoi hơiuh đak ngom năr tŏ bơyan yuă
Adrol kơ bơyan yuă, kơplah pơkao đĭ wă plei
Păng pơkao hơmu đĭ plei wă jê̆ đum,
na Kră Yang gô iŏk săng kô kăt lê̆ lu tơ'biĕng
păng lu dơng bluh hla dêh
Đe gô tŭk lê̆ lu sư ăn kơ sem păr tơ lăm kông sa,
păng ăn kơ sem bri tơ ala teh sa,
lu sem păr gô sa lu sư lăm bơyan phang
păng lu sem bri brah gô sa lăm bơyan tơngiĕt
Kơplah noh Kră Yang, khan kơ Êsai kon drŏ-nglo Amôt: “Năm bĕ, plôh lê̆ ao 'bi ih păng plôh lê̆ chơkhŏ đơ̆ng jơ̆ng ih
” Êsai pơm kiơ̆ nơ̆r noh, năm akâu hoh păng yak jơ̆ng hoh
Kră Yang khan: “Thoi đĭch đam Inh Êsai năm akâu hoh păng yak jơ̆ng hoh lăm pêng sơnăm wă pơm tơdra tơ'bôh wă blah teh đak Êyiptơ păng Kus
Kŭm thoi noh mơ̆n pơtao Asiri gô chông ba kon pơlei Êyiptơ păng Kus pơm bơnă đơ̆ng hơ'lơ̆p truh tơ kră năm akâu hoh păng yak jơ̆ng hoh pơdah pơtâu hoh thoi noh wă kơ teh đak Êyiptơ mơlâu
Na kơdŭ inh jĭ dêh,
inh jĭ tuĕnh nhen thoi drŏ-kăn tơpŭ,
lăp inh kơtơ̆ng inh pơ̆k
lăp inh 'bôh inh hli tơrơ
Jơhngơ̆m inh hơwơ̆l hơwang,
pơm kơ inh hli tơrơ dêh,
hơdah pơgê hrôih mă inh 'maih wă
đĭ tơplih jing tơdrong inh hli tơtơ̆ kơ
Bơngai gak ôr re na khan:
“Ơ yŏng, inh dơ̆ng lăm hnam gak prăt năr
păng dơ̆ng gak tơ anih gak prăt măng
Nơ̆r Khan lê̆ adrol gah plei Đuma
Đei bơngai krao inh đơ̆ng kông Sêir khan:
“Ơ bơngai gak, măng oei đunh ưh
Ơ bơngai gak măng oei đunh ưh
Bơngai gak tơl khan:
“Pơgê truh bơih kơmăng kư̆m truh mơ̆n
Mưh ih wă jet; jet bĕ,
kơnh wơ̆t tơ âu dơ̆ng hŏ
Khan lê̆ adrol gah char Arâp
Ơ lu khŭl Đêdan bơngai chă mơdro,
lu iĕm gô tep lăm bri Arabi
Lu sư kơdâu đơ̆ng đao gưm,
đơ̆ng đao đe toh đơ̆ng hơnglop,
đơ̆ng hră đe hơ'năk bơih,
kơdâu ôn đơ̆ng tơdrong tơblah wang
Kră Yang khan kơ inh thoi âu: “Lăm minh sơnăm dơ̆ng, jô̆ thoi sơnăm đe jang apah, dôm tơdrong ư-ang dêh char Kêdar gô hiong
Lu bơngai pran kơtang chĕp hră, lăm lu kon drŏ-nglo dêh char Kêdar oei pă tŏ sĕt đĕch
” Kră Yang 'Bok Kei-Dei đe Isơrael đei khan bơih thoi noh
Ơ pơlei ôr tơkĕch, ơ-ôs ơ-as,
pơlei mă chơt hiôk, pơm kư̆ kă
lu khŭl iĕm lôch ưh trŏ kơ lôch yua kơ đao gưm
kư̆m ưh kơ trŏ lôch yua kơ tơblah
Lu đe Êlam tơ̆n jŏ 'brơ̆m hră,
năm kiơ̆ đei gre aseh hăm lu linh hao aseh,
Sư iŏk lê̆ bơih tơmam bơwei dêh char Juđa,
păng lăm năr noh iĕm gơnang kơ tơmam wă tơblah
đơ̆ng hnam mong lăm bri
Lu iĕm pơm sơlŭng dơnâu plah sơlam dur pơlei
wă mong iŏk đak đơ̆ng đak dơnâu so
Mă-lei iĕm ưh kơ gơnang ôh kơ Tơ'ngla pơm tơdrong noh,
iĕm kư̆m ưh kơ lăng ôh tơ Tơ'ngla hơmet lê̆ wă pơm tơdrong noh đơ̆ng sơ̆
Inh gô dan khuă hnam Đawit kơpal hơngiĕng sư, mưh sư pơih ưh kơ đei bu gơh tang, mưh sư tang ưh kơ đei bu gơh pơih
Nơ̆r khan lê̆ adrol kơ pơlei Tir,
ơ duk Tarsis nhơ̆m ơh bĕ,
yua kơ pơlei Tir pơchah răm đĭ bơih,
dĭng mah hnam oei,
anih duk pơdơh kư̆m đĭ pă đei,
Đơ̆ng dêh Kitim đe kơtơ̆ng nơ̆r roi 'nâu
Oei hreh bĕ kon pơlei oei tơter đak dơsĭ,
ơ lu bơngai mơdro pơlei Siđôn
anih mă lơ bơngai năm trong đak dơsĭ pơm kơ iĕm
Kơplah tơdrong âu kơtơ̆ng truh tơ char Êyiptơ,
đe gô ơh dêh yua kơ đei kơtơ̆ng tơdrong đe roi gah pơlei Tir
Kơdâu năm tơ Tarsis bĕ,
ơ kon pơlei oei jê̆ đak dơsĭ nhơ̆m hmoi bĕ
Âu hăm trŏ kơ pơlei iĕm chơt hiôk ưh
Pơlei đei bơih đơ̆ng chăl Kră sơ̆,
mă đêl jơ̆ng sư yak năm tơ anih ataih
chă anih wă oei pơm pơlei jang sa
Ơ kon pơlei Tarsis,
năm bĕ jơ̆p kơ anih teh ih tih thoi kơ krong Nil
Ưh pă đei anih kơ duk ih bơih
Kră Yang yơ̆r ti sư kơpal đak dơsĭ,
pơm kơ rim teh đak tơdrŏ,
Sư pơm boih kơ Kanaan
wă pơrăm lu kơđông kơjăp sư
Sư khan: “Ơ kon adruh 'nao iung
pơlei Siđôn mă đe tơrôp bơih,
ih ưh pă đei chơt hiôk dơ̆ng bơih,
iung bĕ ih yak năm tơ dêh Kitim,
Ơ lu duk Tarsis, nhơ̆m ơh bĕ
Kơđông lu iĕm pơchah răm đĭ bơih
Kơplah noh kơnh pơlei Tir đe gô hiơt kơ sư lăm tơpơh-jĭt sơnăm, dang minh chăl arih pơtao
Klaih hlôi kơ tơpơh-jĭt sơnăm bơih, pơlei Tir gô nhen thoi 'bai bơngai drŏ-kăn đi hơri
“Ơ drŏ-kăn đi mă đe hiơt bơih,
chĕp bĕ brŏ ih,
chă juang jơ̆p lăm pơlei reh mă hiôk, hơri bĕ mă lơ,
wă kơ đe 'blŏk dơ̆ng kơ ih
Kơtĕch tơpơh-jĭt sơnăm bơih, Kră Yang gô năm tơmang pơlei Tir, pơlei sư gô pơm thoi đêl dơ̆ng, sư gô mơdro mơchan hăm rim dêh char lăm teh đak âu
'Nâu Kră Yang gô pơrăm teh,
pơm kơ teh jing juơ rơhiăng,
sư gô blơ̆ pơrăm lê̆ teh đak
păng pơm kơ kon pơlei tơklah tơklang
'Bok soi kư̆m thoi kon pơlei,
yŏng tơ'ngla jing thoi đam sư,
yă yŏng tơ'ngla kư̆m thoi đam drŏ-kăn sư,
bơngai tĕch kư̆m thoi bơngai răt,
bơngai ăn mưng kư̆m thoi bơngai iŏk mưng,
bơngai đe hre kư̆m thoi bơngai oei hre
Teh đak kro krĕnh păng jô hŏnh,
dêh char âu ơh sơ'ngon păng jô hŏnh,
lu bơngai đe ư-ang dêh đĭ rơdu rơmơ̆n
Thoi noh na tơdrong hiap luăn sa teh đak
Lu kon pơlei oei kơpal teh âu, đei pơmat-tat yua kơ tơdrong yoch lu sư kơdih
Yua kơ noh kon bơngai oei kơpal teh ŭnh sa bơih
Păng pă tŏ sĕt đĕch bơngai oei đei
Sik hơmu 'nao đĭ hrơ̆, tơm hơmu đĭ jô kro,
lu bơngai juăt đei jơhngơ̆m chơt đĭ tơtok tơtăm
Re hơgơ̆r iĕ chơt hiôk ưh pă đei dơ̆ng,
jreo 'nă hal ưh pă đei bơih,
jơwa đe reh brŏ chơt hiôk kư̆m đĭ tôch
Đe kư̆m ưh pă đei et sik hơri rah dơ̆ng;
lu bơngai hơmui kơ sik et sik đĭ tăng
Đe ôr tơ rok trong lăm pơlei yua kơ tơdrô ưh pă đei;
tơdrong chơt đĭ pă đei
Tơdrong 'nă hal lăm teh đak đĭ hiong
Lăm pơlei kơkot rơhiăng,
'măng jang pơchah đĭ bơih
Lu sư gô jreo 'nă hal đơ̆ng đak dơsĭ gah bơmơ̆t,
lu sư ư-ang tơdrong hơbŏ rŏ Kră Yang
Thoi noh ư-ang bĕ kơ Kră Yang ơ lu bơngai oei lăm teh đak gah hơlĕch,
ư-ang bĕ kơ anăn Kră Yang 'Bok Kei-Dei đe Isơrael
ơ lu bơngai oei lăm lu bŏl đak dơsĭ
Ơ kon bơngai oei lăm teh đak, tơdrong hli tơrơ,
sơlŭng jrŭ păng poh-'năk hơnhuăl oei răp gô iĕm
Plei teh pơchah hĕch hoch đĭ,
teh đĭ hơđang phơ̆t,
Plei teh tơdrŏ 'ma 'ngiĕo nhen bơngai suai,
yĕng yŏng thoi pơk gia,
tơdrong yoch sư trăp dêh,
sư gô pơ̆k huŏng ưh kơ kĕ iung dơ̆ng
Noh bơih na lu kon pơlei đơ̆ng dêh char pran kơtang gô ư-ang kơ Ih,
pơlei tih lu adrĕch adrung bơngai pơm kơnê̆ krưp gô hli yom kơ Ih
Ih boih Kră Yang jing anih kơjăp lu bơngai dơnuh gơnang
Pơlei hơđơ̆ng ăn kơ lu bơngai hoh kơđei kơplah năr pơmat-tat,
pơm anih kơ'nơp năr kial hơbŭt,
pơm yơ̆p wă huay kơ tŏ,
kơplah lu bơngai pơm kơnê̆ khĕnh
lu sư lĕch thoi hơyuh kial hơbŭt tơthu bah tơ dur pơlei
Kră Yang pơtôch lê̆ bơih tơdrong lôch hiong ling-lang,
Kră Yang gô sŭt lê̆ đak măt
đơ̆ng muh măt rim 'nu,
păng iŏk lê̆ tơdrong mơlâu đơ̆ng kon pơlei pơla Sư
đơ̆ng jơ̆p-jang kơ teh đak
Kră Yang khan thoi noh
Lăm năr noh kơnh, đe gô khan:
“Âu bơih Kră Yang 'Bok Kei-Dei bơ̆n,
mă lu bơ̆n đei chang gô Sư dŏng pơklaih bơ̆n
'Nâu bơih Kră Yang mă lu bơ̆n chang gô Sư
Bĕ lu bơ̆n 'nă hal chơt hiôk kơ tơdrong Sư dŏng pơklaih
Ti Kră Yang gô dan kơpal kông âu
Mă-lei teh đak Môap đe gô pơjuă pơđep tơ anih lu sư,
thoi đe pơjuă hơnong lăm anih pơm 'mê̆
Lăm năr noh tơ dêh Juđa, đe gô hơri 'bai âu:
Lu bơ̆n đei pơlei tih kơjăp
Kră Yang 'Bok Kei-Dei ăn tơdrong dŏng pơklaih
Sư pơm thoi dur pơlei kơjăp
Bơngai bu đei đon gơnang đĭ tơdrong sư tơchĕng
Kră Yang gô ăn kơ sư hiôk-hian lăm tôm tơdrong
Yua kơ sư gơnang kơ Kră Yang
Lui gơnang bĕ kơ Kră Yang ling-lang;
Kră Yang jing hơgơp tơmo kơjăp ling-lang
Sư tơjur lê̆ lu bơngai oei tơ kơpal,
teh pơchah lê̆ bơih pơlei tih kơjăp,
huŏng lăm 'mui teh
Pơjuă lê̆ tơ ala jơ̆ng,
lăm jơ̆ng yak lu bơngai pơmat-tat,
tơpang jơ̆ng lu bơngai dơnuh hin yak
Ơ Kră Yang, mă Ih sek tơlang kơ nhôn
lu nhôn oei chang gô lăm trong Ih sek tơlang tơpăt,
bơhngol lu nhôn hơpơi kơ anăn Ih
păng 'blŏk hơdơ̆r
Kơmăng bơhngol inh rơhing kơ Ih,
pơgê lăm jơhngơ̆m inh hơpơi wă chă Ih dêh,
mưh Ih sek tơlang tơ ala teh,
kon bơngai oei lăm teh đak gô băt tơdrong 'lơ̆ng tơpăt
kư̆m ưh kơ wă hŏk iŏk tơdrong 'lơ̆ng tơpăt,
lu sư oei pơm tơdrong kơnê̆ lăm teh đak 'lơ̆ng tơpăt,
păng ưh kơ 'bôh ôh tơdrong 'lơ̆ng rŏ tih-tin Kră Yang
Ơ Kră Yang ti Ih yơ̆r bơih,
mă-lei lu sư oei ưh kơ 'bôh,
lê̆ lu sư 'bôh gô mơlâu năr Ih pơm tơ'bôh 'lơ̆ng ăn kơ kon pơlei Ih
Tơpă ŭnh mă 'măn kơ lu bơngai ayăt kơ Ih gô sa lu sư
Ơ Kră Yang Ih gô pơjing tơdrong hiôk-hian ăn kơ lu nhôn
Dôm tơdrong lu nhôn pơm noh jơ̆ Ih pơm ăn kơ nhôn bơih
Ơ Kră Yang, 'Bok Kei-Dei lu nhôn,
'nguaih kơ Ih kư̆m đei lu yŏng nai pơgơ̆r lu nhôn,
Mă-lei lu nhôn gơnang kơ minh anăn Ih đĕch
Lu sư lôch bơih ưh kơ gơh iung arih dơ̆ng,
đĭ jing atâu bơih ưh kơ gơh iung dơ̆ng
Tơpă Ih phak păng pơlôch lu sư boih
Tơdrong đe 'blŏk hơdơ̆r kơ lu sư ih kư̆m sŭt lê̆ đĭ
Ơ Kră Yang Ih đei ăn kon bơngai dêh char âu rai lơ,
Ih thim ăn kon bơngai dêh char âu rai lơ,
Ih bơih đei tơdrong ư-ang,
ih pơih ăn kơ hơdral teh đak nhôn rai să
Lu nhôn đei anăp bơih, lu nhôn kư̆m oei jĭ anăp,
lu nhôn tơpŭ ră nhen tơpŭ kơ kial đĕch
Lu nhôn ưh kơ ba ăn tơdrong dŏng pơklaih lăm teh đak,
kư̆m ưh kơ gơh tơpŭ pơjing ăn kon bơngai lăm teh đak âu
Ơ kon pơlei pơla Inh mơ̆t bĕ tơ anih ih
păng tang bĕ 'măng gah rŏng ih,
ôn bĕ akâu iĕm hơya tŏ sĕt năr,
Dĭng truh kơ layơ tơdrong Kră Yang hil hlôi đĭ
Lăm năr noh
“hơri bĕ kơ pơgar hơmu đei sik hơmu 'lơ̆ng
Inh bơih Kră Yang Tơ'ngla wei-lăng sư,
gô ruh đak kơ sư ling-lang,
păng inh wei-lăng sư măng năr
kơnh hli kơ đe pơrăm sư
Dah lu sư gơnang kơ Inh bơwei,
ngôi hiôk-hian hăm Inh”
tơpă pơm hiôk-hian hăm Inh
Kră Yang 'Bok Kei-Dei hăm teh lu sư
thoi Kră Yang đei teh bơih lu bơngai teh lu sư ưh
Đah hăm pơlôch lu sư,
thoi bơngai mă pơlôch lu sư ưh
Pơlei tih kơjăp đĭ jing juơ bơih,
anih đêl pơlei đĭ jing juơ,
đĭ hiong hiơt 'biao nhen thoi teh char glă,
lu sư 'bĭch păng sa lu dơng 'long tơ noh
Lăm năr noh kơnh Kră Yang preh ba đơ̆ng đak Krong Ơphrat truh tơ glung đak Êyiptơ, ơ kon pơlei Isơrael đe gô chă dônh iĕm minh 'nu, minh 'nu
Lăm năr noh đe gô hlôm tơgiĕp re tih: Kơplah noh lu bơngai wơ̆l jrok lăm dêh Asiri păng lu bơngai pơm đĭch đam đơ̆ng Êyiptơ, gô brŏk kơkuh 'bơ̆t anăp Kră Yang tơ kơpal kông rơgoh 'lơ̆ng tơ pơlei Jêrusalem
Mă-lei lu đe noh kư̆m wing măt yua kơ sik hơmu pơm
Nơnăm 'ma 'ngiĕo yua kơ suai kơ tơdrô 'lơ̆ng
'Bok soi păng 'bok khan lê̆ adrol wing măt yua kơ suai kơ tơdrô 'lơ̆ng,
tơdrô pơrăm đĭ đon tơchĕng lu sư,
tơdrô pơm kơ lu sư yak năm we-wo 'ma 'ngiĕo
oei mơngưt mơngat kơplah lu sư đei tơdrong tơ'bôh
Lu sư glăi lăm tơdrong sek tơlang
Lu sư hăk 'bĕnh kơ gơ'bang sŏng sa,
ưh kơ đei 'bơ̆t ayơ rơgoh
“Na sư gô bơtho tơdrong gơh hơgei ăn kơ bu,
sư gô tơblang kơ bu nơ̆r sư pơma
Hăm trŏ bơtho ăn kơ lu nge 'nao lê̆ mŏm,
'nao achăng đơ̆ng toh hă
Tơpă Kră Yang gô yua 'bơ̆r lu bơngai 'nguaih pơma
păng nơ̆r hlĭch pơma kơ lu kon pơlei pơla âu
Kră Yang pơma khan kơ lu sư:
“'Nâu anih pơdơh, ăn bĕ kơ lu bơngai lap gleh pơdơh,
'nâu anih pơdơh hiôk-hian,
mă-lei lu sư ưh kơ wă mơ̆ng
Na nơ̆r Kră Yang pơma kơ lu sư:
Pơm păng pơm bĕ, pơm păng pơm dơ̆ng,
tơdrong juăt 'nâu tơdrong juăt noh
Tŏ sĕt tơ âu, tŏ sĕt tơ to,
wă lu sư yak truh pơ̆k hraih đang,
păng jĭ rơka, 'leh hơđong păng đe rôp ba
Na mơ̆ng bĕ nơ̆r Kră Yang khan
Ơ lu bơngai juăt kơ pơjăm đe,
lu bơngai pơgơ̆r kon pơlei âu lăm pơlei Jêrusalem
Lu iĕm pơma pơrŏ khan:
“Lu nhôn pơgơ̆p bơih hăm tơdrong lôch,
păng pơgơ̆p hăm dêh atâu,
Tơdah tơdrong anat anot gô truh,
ưh kơ 'bơm lu nhôn ôh
Lu nhôn yua tơdrong pơma hơlĕnh pơm anih nhôn kơ'nơp
Na Kră Yang khan thoi âu:
“Inh dan tơ Siôn minh pôm tơmo tih,
jơ̆ tơmo mum hnam gĭt kăl dêh, pơm hơnă jrăng kơjăp,
bu lui gơnang jơhngơ̆m sư gô huay kơ hli ôh
Inh gô iŏk tơdrong tơpăt hơnơ̆ng pơm tơlei pơtŏ,
tơdrong 'lơ̆ng tơpăt pơm 'long hơgăt,
'mi prĕl gô pơrăm lê̆ anih pơma hơlĕnh lu iĕm ôn kơ'nơp,
đak gô lơ̆p lê̆ iĕm lu sư wă kơdâu klĕnh
Kơplah noh tơdrong pơgơ̆p lu iĕm hăm tơdrong lôch gô ưh pă đei,
tơdrong lu iĕm pơgơ̆p hăm dêh atâu gô ưh pă đei,
tơdah tơdrong anat anot truh 'bĕnh-'bang sư pơrăm lu iĕm,
lu iĕm răm đĭ
Rim wơ̆t tơdrong anat anot truh,
sư gô rôp ba lu iĕm tơ nai,
sư gô truh, rim pơgê hrôih,
kơ'năr kư̆m thoi kơmăng
Lu iĕm gô hli tơrơ dêh
Thoi giơng kơđeh dêh 'bĭch yon ưh kơmah,
thoi khăn iĕ dêh su ưh kơtăp
Kră Yang gô iung pơm thoi Sư pơm tơ kông Parêsim,
Sư gô hil thoi tơ thŭng Gibeôn,
wă pơm tơdrong jang Sư,
jơ̆ tơdrong jang hơnat păng pơm tơdrong hlĭch chrơp
Thoi noh, na iĕm 'nĕ pă pơjăm,
kơnh hli kơ glang chô̆ iĕm gơhret rai kơjăp,
inh kơtơ̆ng đơ̆ng Kră Yang Kră Yang Tih Hloh pơkă
wă pơrăm đĭ dêh char 'nâu
Pơđêng đon, mơ̆ng nơ̆r inh bĕ,
kơchăng, mơ̆ng nơ̆r inh bĕ
Bơngai choh chŭn, wă rei adrĕch 'ba hăm trŏ hrăn choh hơnơ̆ng hloi
Hăm trŏ choh pơjuă hĕch bơih na hrăn nŏng kơ 'bơ
Noh Kră Yang 'Bok Kei-Dei bơtho kơ sư
păng pơhrăm ăn kơ sư pơm trŏ
Đe ưh kơ yua mut wă teh pơhĕch găr hla ngo,
kư̆m ưh kơ yua tang-wang gre aseh pơjuă găr rơngâu noh
Mă-lei đe preh găr hla ngo noh hăm 'long,
păng rơngâu hăm 'long mơ̆n
Đe peh 'ba mi pơm 'bĕng,
'ba mi noh đe rŏl mă-lei đe ưh kơ preh sư hơnơ̆ng ôh,
mă đơ̆ng tang-wang gre aseh dah jơ̆ng aseh juă găr sư,
mă-lei găr sư ưh kơ hĕch ôh
Nhen thoi bơngai pơngot tep apo 'bôh sŏng sa,
'brĕng hơđơ̆r mă oei pơngot đĕch,
nhen bơngai rơhing kơ đak tep apo nhă đak,
'brĕng iung mơn oei kro hơlŏng păng oei rơhing đĕch,
đĭ-đăng adrĕch adrung kon bơngai rim kơ teh đak
blah kông Siôn kư̆m thoi noh
Dah mă ih ăn kơ bơngai ưh kơ gơh đŏk na khan: “Apinh ih đŏk sơ̆p hla bơar âu,” Na sư tơl khan: “Inh ưh kơ băt kơ đŏk
Thoi noh Inh gô pơm tơdrong hlĭch chrơp kơ kon pơlei âu,
đơ̆ng tơdrong hlĭch âu truh tơdrong hlĭch nai
Tơdrong hlôh băt lu bơngai hlôh băt ưh pă yua kiơ,
tơdrong hơgei lu bơngai hơgei gô hiong tôch
Lu iĕm plơ̆ plĕch dêh,
liơ iĕm lăng bơngai man, nhen thoi teh lơ̆n sư man
Tơmam sư man hăm gơh pơma kơ tơ'ngla man sư khan:
Ih ưh kơ man inh ôh,
dah khan kơ bơngai man
“Ih ưh kơ hlôh ôh
Hăm trŏ Pă 'biơ̆ kơ âu Liban gô jing chŭn mir teh mơ̆r 'lơ̆ng,
păng chŭn teh mơ̆r 'lơ̆ng noh gô jing thoi bri brah
Lu bơngai răm-'băm gô thim tơdrong chơt hiôk lăm Kră Yang,
lu bơngai dơnuh hin gô 'nă hal lăm Tơ'ngla 'lơ̆ng rơgoh đe Isơrael
Lu bơngai pơm kơnê̆ gô lôch đĭ,
lu bơngai che bơle pơjăm đe gô lôch hiong đĭ,
lu bơngai răp pơm tơdrong kơnê̆ gô kăl tơpăk đĭ
Na Kră Yang, tơ'ngla huai iŏk Abraham đei pơma kơ adrĕch adrung Jakôp thoi âu:
“Muh măt lu sư huay pă găm goi
păng huay pă mơlâu dơ̆ng
Mưh lu sư 'bôh lu kon hơ'lơ̆p sư,
jơ̆ tơdrong jang đơ̆ng ti Inh pơm kơ lu sư,
lu sư gô pôk pơyom kơ anăn Inh 'lơ̆ng rơgoh
băt pơyom kơ Tơ'ngla 'lơ̆ng tơpăt Jakôp,
păng gô hli yom kơ Kră Yang 'Bok Kei-Dei đe Isơrael
Lu bơngai đei đon tơchĕng wơ̆l glăi gô jing gơh hlôh,
păng lu bơngai juăt kơ tơtok sư gô pơhrăm iŏk tơdrong đe bơtho
Lu sư ưh tam mă apinh Inh,
mă đĭ jur năm bơih tơ dêh char Êyiptơ,
wă gơnang kơ Pharaôn bơwei dŏng lu sư,
păng kơ'nơp lăm yơ̆p Êyiptơ
Thoi noh tơdrong Pharaôn dŏng bơwei gô pơm kơ lu iĕm mơlâu,
anih ôn kơ'nơp lăm yơ̆p Êyiptơ gô jing tơdrong đe pơjăm lu iĕm
Mă khan lu bơngai pơgơ̆r sư truh bơih tơ pơlei Sôan,
lu bơngai tơplih măt char lu sư truh tơ pơlei Hanês
Nơ̆r khan lê̆ adrol gah lu sem bri brah tơ Negeu
Lăm dêh anat anot pơmat-tat,
dêh char lu dăm-brang tơno, dăm-brang akăn,
'bih bôm, 'bih ŭnh păr
Lu sư chơ mŭk tơmam lu sư tơ kơpal aseh iĕ,
chơ tơmam gĭt tơ kơdŭ aseh lăk-đa,
wă ăn tơ minh adrĕch adrung mă ưh kơ đei yua kiơ kơ lu sư
Adrĕch adrung âu jơ̆ adrĕch adrung blơ̆ blĕch,
kon hơlĕnh, kon adrĕch ưh kơ wă mơ̆ng nơ̆r Kră Yang bơtho khan
Lu sư khan kơ lu bơngai đei tơdrong tơ'bôh:
khan kơ lu bơngai khan lê̆ adrol:
“'Nĕ pă khan lê̆ adrol kơ lu nhôn gah tơdrong sĭt
Pơma roi bĕ kơ lu nhôn tơdrong nhôn lăp đon chơt,
roi bĕ kơ lu nhôn tơdrong 'bôh ưh kơ đei tơpă
Thoi noh na Tơ'ngla 'Lơ̆ng Rơgoh đe Isơrael pơma khan:
“Yua kơ lu iĕm sơngah achăng lê̆ nơ̆r âu,
gơnang kơ tơdrong pơjuă pơđep,
gơnang kơ tơdrong đŏng đĕo
Mă tơpă, Kră Yang oei gô wă pơm 'lơ̆ng kơ lu iĕm,
Tơpă Sư gô 'mêm mơnat kơ lu iĕm
Kră Yang jơ̆ Kră Yang 'Bok Kei-Dei 'lơ̆ng tơpăt
Pŭn hiôk dêh kơ bơngai bu oei chang gô Sư
Mă đơ̆ng Kră Yang ăn kơ lu iĕm pơmat-tat păng ơh sơ'ngon thoi por sŏng đak nhă ră, mă-lei Tơ'ngla pơhrăm lu iĕm Sư ưh pă gơh ôn akâu sư hlơp bơih, măt lu iĕm gô 'bôh Tơ'ngla pơhrăm lu iĕm
Lu iĕm gô tŭk hŭt lê̆ rup iĕm traih lom hăm hu păng rup man bah hăm maih, na lu iĕm klơ̆m lê̆ sư tơ ataih thoi tơmam 'mê̆-'mach
Păng khan: “Lĕch bĕ đơ̆ng anih âu
Rơmo păng aseh iĕ choh chŭn, gô sa hơnong 'ba 'lơ̆ng mă đơ̆ng đe sơ̆k tơraih hăm chơkrơ, gơ'bênh bơih
Truh kơ năr 'bet pơlôch băl tih, kơplah noh lu kơđông tih kơjăp pơchah, tơ rim kông kơjung rim groi gô đei lu glung đak ro
Măt khei gô hơdah rang nhen hơdah măt 'năr păng tơdrong hơdah măt 'năr gô hơdah hloh tơpơh wơ̆t, thoi tơdrong hơdah kơ tơpơh năr, lăm năr Kră Yang ming rơka jĭ kon pơlei Sư păng ming hơmet pơklaih đêl rơka Sư teh
Asiri gô kơtơ̆ng nơ̆r Kră Yang na hli tơtơ̆,
Sư gô teh Asiri hăm sơnguĕt
'Nâu gô đei minh 'nu pơtao pơgơ̆r 'lơ̆ng tơpăt,
lu kră pơgơ̆r gô wei-lăng tơpăt hơnơ̆ng
Rim 'nu bơngai nhen thoi anih kơ'nơp kơ kial,
thoi anih pĕng kơ hơbŭt,
nhen glung đak ro lăm anih hrĕng kro,
nhen thoi yơ̆p tơmo tih lăm teh đak kro krĕnh
Kơplah noh măt lu bơngai lăng gô 'bôh ưh pă bơbôl,
đon lu bơngai kơtơ̆ng gô pơgling mơ̆ng
Kơ̆l 'ngok lu bơngai hăt hot gô băt păng hlôh wao,
hơpiĕt lu bơngai pơma hơrăk gô gơh pơma rơđah
Lu bơngai kơhlôh kơwao đe ưh pă krao sư bơngai đe pơyom,
đe kư̆m ưh kơ pơyom mơ̆n bơngai hơlĕnh pơdăr
Na lu bơngai kơwao sư pơma lu nơ̆r kơtul kơwao;
jơhngơ̆m đon sư pơm tơdrong yoch,
'maih pơm lu tơdrong kơnê̆,
pơma tơdrong glăi gah Kră Yang,
pơm kơ bơngai pơngot klak hoh,
ưh kơ ăn đak nhă kơ lu bơngai rơhing
Lu bơngai hơlĕnh pơdăr yua tơdrong kơnê̆;
pơđâu pơm tơdrong kơnê̆,
wă pơrăm lu bơngai dơnuh hăm nơ̆r pơma hơlĕnh
Mă khan lu bơngai dơnuh hoh roi khan trŏ
Mă-lei lu bơngai 'lơ̆ng sư chă đon 'lơ̆ng,
sư ling-lang jang hăm tơdrong 'lơ̆ng sư
Ơ lu drŏ-kăn hiôk-hian
iung bĕ mơ̆ng nơ̆r Inh
Ơ lu drŏ-kăn mă huay kơ tơtăm,
pơđêng đon lu iĕm mơ̆ng nơ̆r Inh
Lăm minh sơnăm dơ̆ng,
lu iĕm jơ̆ bơngai mă ưh kơ tơtăm,
gô hli tơtơ̆ păng rŭng răng yua kơ bơyan phĕ plei hơmu iĕm ưh pă đei,
păng bơyan phĕ plei nai ưh pă đei dơ̆ng mơ̆n
Lu drŏ-kăn oei hiôk-hian,
tơtơ̆ bĕ, ơ lu kon drŏ-kăn ưh kơ tơtăm hli bĕ
Plôh bĕ ao lu iĕm,
lê̆ akâu hoh tơ̆n bĕ 'bi tơ kơiĕng lu iĕm
Tơdrong jang 'lơ̆ng tơpăt gô jing tơdrong hiôk-hian,
plei tơdrong 'lơ̆ng tơpăt gô đei hiôk hơđơ̆ng ling-lang
Kon pơlei Inh gô pơdơh oei lăm anih hiôk-hian,
lăm hnam hiôk hơđơ̆ng,
lăm anih pơdơh rơnŭk rơnua
Mă đơ̆ng 'mi prĕl jruh lăm bri brah
păng pơlei tih gô pơchah răm
Răm-'băm dêh kơ ih,
ơ bơngai pơrăm đe,
đe ưh tam mă đei pơrăm ih,
ơ bơngai blơ̆ blĕch đe,
đe ưh tam đei blơ̆ ih
Kơplah mă ih pơdơh pơrăm đe,
đe gô pơrăm ih dơ̆ng
Kơplah ih ưh pă blơ̆ blĕch đe gô blơ̆ ih
Mŭk tơmam lu iĕm đe gô pơdŭ iŏk nhen thoi lep 'ba, pơdŭ sa,
đe gô bruh iŏk tơmam iĕm thoi lu lep 'ba bruh sa
'Nâu lu bơngai pran kơtang oei krao ôr tơ rok trong,
lu bơngai đe wơh chă tơdrong hiôk-hian nhơ̆m ơh ol
Trong glung kơkot rơhiăng,
ưh pă đei bơngai bu brŏk năm dơ̆ng
Tơdrong pơgơ̆p đĭ pă đei,
pơlei tih đe pơjăm pơjuă bơih,
kon bơngai đe ưh pơyom kơ bu bơih
Teh đak nhơ̆m hmoi ơh sơ'ngon đĭ jing juơ
Liban kơdơ̆ mơlâu păng jô hŏnh,
dêh char Sarôn nhen thoi char glă Araba,
dêh char Basan păng kông Karmel hla sư hơlŭng ruh đĭ
Lu kon pơlei gô nhen thoi chŭr tơmo ŭnh sa,
nhen jơla đe chong soh lăm ŭnh
Lu bơngai pơm yoch lăm pơlei Siôn hli tơrơ,
bơngai ưh chu kiơ̆ kơ Kră Yang hli tơtơ̆ đĭ bơih
“Bu lăm lu bơ̆n gơh oei lăm ŭnh kơdơ̆r
Bu lăm lu bơ̆n gơh oei lăm pla ŭnh sa khơ̆ng ling-lang
Bơngai noh sư gô oei tơ lăm anih kơjung
Sư gô kơ'nơp tơ lăm kông tơmo kơjăp
tơmam sa sư rơkah rơkai,
đak nhă sư mah ling-lang
Măt ih gô 'bôh pơtao lăm tơdrong 'lơ̆ng rŏ sư
păng ih gô lăng 'bôh teh đak pơih rai să
Jơhngơ̆m ih gô tơchĕng kơ tơdrong hli krưp dêh:
“Lu đe chă dăr oei tơ yơ bơih
Lu bơngai iŏk tơmam thuê̆ tơ yơ bơih
Lu bơngai chă jô̆ hnam gak tơ yơ bơih
Lu iĕm ưh pă 'bôh dơ̆ng lu kon pơlei pơang tơdrong kơnê̆,
noh jơ̆ lu bơngai pơma nơ̆r sôm mơrôm anat kơ hlôh,
lu kon pơlei pơma nơ̆r tơmoi ih mơ̆ng ưh kơ hlôh ôh
Lăng bĕ tơ Siôn jơ̆ pơlei tih lu bơ̆n pơm giĕng tih
Măt ih gô 'bôh pơlei Jêrusalem,
jơ̆ anih hiôk hơđơ̆ng, jơ̆ anih oei ưh kơ đei layơ pôk tơplih tơ nai dơ̆ng,
lu 'long pơ̆ng, ưh kơ đei layơ toh lê̆ ôh,
kư̆m ưh kơ đei tơlei minh dăng ayơ kơtĕch mơ̆n
Tơpă, Kră Yang bơih Tơ'ngla sek tơlang lu bơ̆n,
Kră Yang Tơ'ngla pơjing ăn kơ lu bơ̆n khôi juăt,
Sư bơih Kră Yang pơtao lu bơ̆n,
sư bơih Tơ'ngla dŏng pơklaih lu bơ̆n
Ơ lu dêh char năm mă jê̆ mơ̆ng bĕ,
ơ kon pơlei pơla pơđêng đon iĕm mơ̆ng bĕ
Ơ teh đak păng lu tơmam 'bĕnh-'bang kơpal teh
ơ dêh char păng lu tơmam lĕch đơ̆ng lăm noh mơ̆ng bĕ
Yua Kră Yang hil mĭl wă pơrăm đĭ-đăng dêh char;
Kră Yang hil kơ đĭ-đăng linh lu sư,
gô ăn kơ lu sư lôch hiong
păng pơjao lê̆ kơ đe pơlôch
Lu bơngai đe pơlôch, đe gô klơ̆m hŭt lê̆ lu sư
'Bâu ôm atâu bơngai lôch jơ̆p-jang,
rim kơ kông 'bĕnh-'bang kơ pham
Đĭ-đăng lu măt khei sơnglŏng kơpal plĕnh gô hach lek,
plĕnh gô tơlôm nhen đe lôm sơnôm hla bơar
Đĭ-đăng lu măt khei sơnglŏng sư gô hiong đĭ,
nhen thoi plei hơra hơlŭng huŏng đơ̆ng tơm sư
Mưh đao gưm Inh huch suai bơih tơ kơpal plĕnh
Na 'nâu sư gô jur tơ Eđôm,
jur tơ kon pơlei mă Inh đei sek wă pơrăm lu sư
Lu kon pơlei thoi rơmo bri tơno gô wang pơ̆k hơdai lu sư;
đĭ lu rơmo bri dăm păng lu rơmo tơno pran kơtang
Teh đak lu sư 'bĕnh kơ pham
'Mui teh hơiuh rơbơ̆r yua kơ rơmă
Yua kơ Kră Yang đei minh năr wă pơm 'mong
Đei sơnăm Sư wă pơm tơwih yua kơ pơlei Siôn
Lu thong đak Eđôm gô jing chai tơmo arăng
'mui teh sư jing tơmo ŭnh,
teh sư gô jing chai tơmo ŭnh sa hơnơ̆ng
Măng năr ưh kơ đei layơ păt,
'nhui ŭnh bluh hơnơ̆ng
Teh gô jing juơ đơ̆ng chăl âu truh tơ chăl nai,
ling-lang hlŏng hloi ưh pă đei bu oei dah chă găn brih rok trong noh
Dêh char Êđôm noh ưh pă đei krao dêh char pơtao dơ̆ng bơih
Đĭ-đăng lu kră pơgơ̆r lu sư gô lôch hiong đĭ
Sem bri păng lu kŏ bri tơ'bơ̆p băl tơ noh
Bơbe bri tơno tơ krao băl,
lu sem bơrơ̆m chă sa kơmăng pơdơh tơ noh
păng pơm anih pơdơh hiôk
Sem bơrơ̆m gô pơm tơpu kơtăp tơ noh,
'nơ̆m cheh kon păng krôm lu kon sư tơ lăm pơnăr
Tơ noh lu, grơ̆ akŭm băl,
tơmông păng akăn
Chă lăng bĕ lăm sơ̆p hla bơar Kră Yang păng đŏk:
Lăm lu kon sem 'nâu ưh kơ đei minh pôm sem ayơ mă ưh kơ đei,
kư̆m ưh kơ đei minh pôm sem ayơ mă ưh kơ tôm hơgrop,
yua kơ đơ̆ng 'bơ̆r Kră Yang pơkă bơih
păng Yang Bơhngol Sư đei akŭm bơih lu sư
Kră Yang hlang lăng bơih ăn kơ lu sư,
Ti Kră Yang dăng tơlei klah asong ăn teh âu
Lu sư gô oei tơ noh ling-lang
păng oei tơ noh đơ̆ng chăl âu truh chăl nai khŏm khŏm
Char glă păng teh phang-ang hrĕng kro gô chơt hiôk
Anih bri brah gô 'nă hal,
păng đei bluh pơkao thoi pơkao gôh
Sư đei bluh pơkao lơ,
păng 'nă hal hơri chơt hiôk
Tơdrong ư-ang Liban, hăm tơdrong 'lơ̆ng rŏ
kông Karmel păng thŭng dơnă Sarôn, gô ăn kơ lu Sư
Lu sư gô 'bôh tơdrong ư-ang Kră Yang
păng tơdrong 'lơ̆ng rŏ Kră Yang 'Bok Kei-Dei lu bơ̆n
Pơm ăn bĕ lu ti rơdu mă jăng,
pơm ăn kơ lu kŭl-tăng rơdu mă kơjăp
Kơplah noh lu bơngai măt tol gô 'bôh,
lu bơngai klĭk klot gô kơtơ̆ng
Kơplah noh lu bơngai jopo gô pơplŏng nhen juei
Hơpiĕt lu bơngai kơmlo gô gơh hơri chơt hiôk
Gô đei đak ro tơ char glă,
păng lu glung đak gô ro lăm bri brah
Tơ noh gô đei minh pôm trong glung tih
Minh pôm trong đe krao trong 'Lơ̆ng Rơgoh
Bơngai 'mê̆-'mach ưh kơ gơh năm trong noh
Mă-lei 'măn lu bơngai kiơ̆ Kră Yang năm trong noh
Mă khan đơ̆ng kơ hlôh kơwao kư̆m huay kơ jrok
Tơ trong noh ưh kơ đei dăm-brang,
ưh kơ đei minh pôm sem bri ayơ mă krưp năm rok trong noh;
ưh kơ đei bu 'bôh sư tơ noh
Mă-lei lu bơngai mă huai iŏk bơih gô yak năm trong noh
Lu bơngai mă Kră Yang huai iŏk bơih gô brŏk
Năm mơ̆t tơ pơlei Siôn hăm tơdrong hơri chơt hiôk
Tơdrong hơri chơt hiôk ling-lang gô oei lăm kơ̆l lu sư
Lu sư gô đei tơdrong chơt hiôk, 'nă hal,
na tơdrong ơh sơ'ngon chhŭr nuih gô hiong đĭ
Kơplah noh Êliakim, kon drŏ-nglo Hilkia pơm 'bok wei-lăng hnam pơtao, Sepna bơngai chih hla bơar păng Jôa kon drŏ-nglo Asap kiơ̆ chih tơdrong truh boih, năm tơ'bơ̆p sư
Rapsaka khan kơ lu sư: “Akhan bĕ kơ pơtao Hesekia, pơtao tih, pơtao char Asiri thoi âu: Lĕch đơ̆ng yơ, mă lu iĕm gơnang noh
Ih, tơchĕng wă tơblah hăm inh hăm nơ̆r pơma 'bơ̆r hoh đĕch hă
Ih gơnang kơ bu mă pơ̆n tơblah hăm inh
'Nâu ih gơnang kơ dêh char Êyiptơ, noh thoi 'long jra gơlăr đĭ tơgơ̆ bơih bu mă gơnang kơ sư, sư gô trŏ 'bet ti bơngai noh hlôh
Pharaôn, pơtao Êyiptơ đe bu mă gơnang kơ sư kư̆m gô thoi noh mơ̆n
Păng tơdah ih khan kơ inh, “Lu nhôn gơnang kơ Kră Yang 'Bok Kei-Dei lu nhôn, “Hăm trŏ ưh kơ pơtao Hesekia yuih hŭt lê̆ bơih lu anih tơ kơpal păng chơnang soi Sư, na khan kơ lu đe Juđa păng pơlei Jêrusalem: “Lu iĕm athei kơkuh 'bơ̆t anăp chơnang soi âu dah kiơ
Ih ưh kơ gơh puh tơweh lê̆ minh 'nu yŏng linh iĕ hloh lăm lu yŏng tơ'ngla inh, mă khan ih gơnang kơ dêh Êyiptơ wă kơ đei gre aseh păng lu linh kư̆m ưh kơ kĕ
Hloh kơ noh dơ̆ng, ưh kơ trŏ đơ̆ng Kră Yang athei inh tŏk blah dêh âu păng wă pơlôch pơrăm sư hă
Kră Yang 'mơ̆i athei inh năm blah dêh âu păng athei pơrăm pơlôch đĭ sư
Mă-lei Rapsaka tơl: “Yŏng inh, wơh inh roi dôm nơ̆r noh, hăm trŏ roi ăn kơ yŏng iĕm hăm lu iĕm đĕch
Ưh kơ trŏ ôh hă kư̆m roi ăn kơ lu bơngai oei tơ kơpal dur pơlei, lu bơngai mă wă jê̆ lôch hơdai hăm lu iĕm, sa ĭch kơdih, nhă đak hơyô kơdih
Đơ̆ng noh Rapsaka iung pơma rơ̆n hăm nơ̆r Juđa khan: “Mơ̆ng bĕ nơ̆r pơma đơ̆ng pơtao tih mơng, jơ̆ pơtao dêh char Asiri
Pơtao khan thoi âu: 'Nĕ ăn pơtao Hesekia hơlĕnh lu iĕm yua kơ sư ưh kơ gơh dŏng pơklaih lu iĕm ôh
'Nĕ pă mơ̆ng pơtao Hesekia, 'nâu nơ̆r pơtao Asiri pơma khan: Pơm hiôk hăm inh păng yơ̆r ti kơ inh bĕ, na lu iĕm mă bu bu kư̆m gô đei sa plei hơra, plei hơmu iĕm kơdih păng nhă đak sơlŭng iĕm kơdih
Dĭng truh tơ layơ, inh truh chông ba lu iĕm mơ̆t tơ dêh char, nhen dêh lu iĕm kơdih, noh jơ̆ dêh char đei 'ba, tơ'bâu păng sik hơmu 'nao, 'ba mi păng plei hơmu
Tơ yơ yang pơlei Hamat păng yang pơlei Arpat
Tơ yơ yang pơlei Sepharwaim
Lu yang noh tam đei dŏng pơklaih pơlei Samari klaih đơ̆ng ti inh ưh
Lu sư oei hreh đĕch, ưh kơ đei tơl tơwih minh nơ̆r, yua kơ pơtao Hesekia đei pơkă khan: Lu iĕm 'nĕ tơl tơwih
Êliakim kon drŏ-nglo Hilkia, 'bok wei-lăng hnam pơtao, hăm Sepna bơngai chih hla bơar, Jôa kon drŏ-nglo Asap bơngai răp chih tơdrong đei truh, hek ao lu sư kơdih, wơ̆t brŏk roi kơ pơtao Hesekia dôm nơ̆r đêl Rapsaka pơma
Kơtơ̆ng tơdrong noh, pơtao Hesekia hek hloi ao sư kơdih, hrŭk 'bi năm mơ̆t tơ lăm hnam akŭm kơkuh Kră Yang
Pơtao wơh Êliakim 'bok wei-lăng hnam pơtao, Sepna bơngai chih hla bơar păng lu kră lăm lu khŭl 'bok soi hơdai wang hrŭk asu 'bi, năm tơ Êsai 'bok khan lê̆ adrol kon drŏ-nglo Amôt
Lu sư roi kơ Êsai khan: “Pơtao Hesekia pơma thoi âu: Năr âu jơ̆ năr sơ'ngon truh, 'năr đei chrih păng 'năr mơlâu, thoi drŏ-kăn anăp truh bơih năr tơpŭ kơ kon nge mă-lei ưh kơ kĕ đei jơhngơ̆m wă tơpŭ
Lu đam kơiĕng Hesekia năm truh tơ Êsai
Êsai khan: “Roi bĕ kơ yŏng lu iĕm, Kră Yang đei khan thoi âu: ‘'Nĕ kơ hli ôh kơ dôm nơ̆r mă lu iĕm đei kơtơ̆ng bơih nơ̆r đơ̆ng lu đam pơtao Asiri, pơma blông kơ Inh
Kơplah Rapsaka kơtơ̆ng yŏng sư pơtao Asiri hlôi weh bơih đơ̆ng pơlei Lakis, na sư wơ̆t brŏk păng 'bôh pơtao Asiri oei blah pơlei Lipna
Kơplah noh pơtao Asiri kơtơ̆ng roi tơdrong Tirhaka pơtao dêh char Kus khan: Sư chĕp ba linh wă tơblah hăm ih
Lăp kơtơ̆ng thoi noh, na sư wơh lu bơngai năm roi khan kơ pơtao Hesekia păng pơkă khan
Lu yang, lu teh đak mă 'bok yă inh đei pơrăm lê̆ đĭ bơih, lu yang char Gôsan, pơlei Haran, Rêsep păng lu kon pơlei Êđen oei tơ pơlei Têl Asar hăm gơh pơklaih lu sư ưh
Hesekia đei iŏk kơthơ đơ̆ng ti lu bơngai năm roi păng đŏk lăng, Na sư năm tơ hnam Kră Yang, pơih kơthơ noh 'bơ̆t anăp Kră Yang
Pơtao Hesekia krao apinh Kră Yang khan
Ơ Kră Yang Tih Hloh, 'Bok Kei-Dei đe Isơrael, Tơ'ngla hơ-oei tŏk-bŏk chêrubim, lăp minh Ih đĕch jơ̆ Kră Yang 'Bok Kei-Dei mă pơgơ̆r rim teh đak; Ih bơih pơjing plĕnh păng teh
Ơ Kră Yang, tơpă, lu pơtao Asiri đei pơrăm bơih đĭ-đăng bơngai păng pơrăm teh lu sư
Êsai kon drŏ-nglo Amôt wơh bơngai năm pơtruh nơ̆r kơ pơtao Hesekia: Kră Yang Kră Yang 'Bok Kei-Dei Isơrael khan thoi âu: Yua kơ ih đei krao khan apinh Inh wă pơm kơ Senakêrip, pơtao Asiri
'Nâu nơ̆r Kră Yang đei khan gah sư:
Lu adruh hle pơlei Siôn
Sư pơdê ih, pơjăm ih,
kon drŏ-kăn pơlei Jêrusalem
tơtreh kơ̆l gah rŏng ih
Ih pơjăm 'bơm bu
Ih đei pơma ôr wă blah bu
păng ngơk lăng muh măt pơang
Pơ̆n blah Tơ'ngla 'Lơ̆ng Rơgoh Isơrael
Ih ưh tam kơtơ̆ng ôh hă,
Inh wă pơm tơdrong noh đơ̆ng sơ̆ đunh bơih
Inh đei pơkă bơih đơ̆ng chăl sơ̆
dang ei Inh ăn tơdrong noh truh jing,
noh wă kơ ih pơrăm lu pơlei tih kơjăp
pơm kơ lu pơlei tih jing anih pơchah hĕch hoch đĭ
Lu kon pơlei, lăm pơlei noh
đĭ hơwơ̆l hơwang rơdu bơih,
hli tơrơ mơlâu, jing thoi 'nhĕt bri
Thoi 'nhĕt chăt kơpal bơbŭng hnam,
tam mă bluh tơmơ̆ng đĭ jô kro
Inh băt kơ ih, kơplah ih hơ-oei,
kơplah ih năm kơplah ih truh,
kơplah ih iung hil wă blah Inh
Ơ Hesekia tơdrong âu jơ̆ tơdra wă kơ ih kơnăl:
Sơnăm 'nâu ih gô đei sa plei chăt bluh kơdih đơ̆ng lăm mir chŭn,
sơnăm đơ̆ng rŏng ih oei sŏng sa phe 'ba chăt kơdih mơ̆n,
truh sơnăm mă pêng, ih athei rei păng yuă,
ih pơtăm bĕ 'long hơmu păng sa plei sư
Lăm adrĕch adrung Juđa bơngai oei arih
gô Sôr rơh tơ ala păng gô đei plei tơ kơpal
Thoi noh Kră Yang khan gah pơtao Asiri thoi âu:
“Sư gô ưh kơ mơ̆t ôh lăm pơlei tih âu,
ưh kơ đei prah minh găr 'brơ̆m hră,
tơ noh ưh kơ đei chĕp khêl
kư̆m ưh kơ pơm anih kơjăp tăp dăr kơ pơlei wă tơblah hăm sư
Thoi noh Senakêrip pơtao Asiri wih brŏk oei tơ pơlei Niniwe
Pơtao Hesekia tơwih muh măt sư tơ tơnăr hnam, krao khan kơ Kră Yang
“Ơ Kră Yang apinh ih 'blŏk kơ inh, tơdrong inh arih tơnăp đĭ jơhngơ̆m kiơ̆ ih păng pơm 'lơ̆ng tơpăt 'bơ̆t anăp Ih” đơ̆ng noh pơtao Hesekia nhơ̆m ôr
Kơplah noh đei nơ̆r đơ̆ng Kră Yang khan kơ Êsai
Inh gô dŏng pơklaih ih păng pơlei âu đơ̆ng ti pơtao Asiri păng Inh gô bơwei pơlei âu
Âu jơ̆ tơdra đơ̆ng Kră Yang wă pơsĭt kơ ih; Kră Yang gô pơm pơkeh nơ̆r đêl sư pơkă bơih
Âu jơ̆ nơ̆r Hesekia pơtao Juđa chih kơplah sư klaih đơ̆ng jĭ
Inh khan: “Inh gô ưh pă 'bôh bơih Kră Yang,
Kră Yang mă oei tơ teh lu bơngai arih,
inh ưh pă 'bôh bơih kon bơngai oei arih
dah oei hơdai hăm kon bơngai lăm teh đak âu
Inh ôr tơngưih truh pơgê,
nhen thoi dăm-brang Sư teh pơchah tơgơ̆ đĭ kơting inh,
Kră Yang gô pơtôch lê̆ tơdrong arih inh kơ năr păng kơmăng
Inh wă pơma kiơ dơ̆ng
Kră Yang pơma hăm inh bơih, na Sư kư̆m gô pơm keh boih tơdrong noh
Đĭ chăl inh arih, inh gô arih sa pơyom,
yua kơ lăm jơhngơ̆m chhŭr nuih
Ơ Kră Yang, kon bơngai arih
yua kơ đơ̆ng tơdrong ih 'nâu
Bơhngol inh arih kư̆m yua kơ tơdrong noh
Ih pơklaih inh, ăn kơ inh arih
Tơ dêh atâu ưh kơ gơh bơnê kơ Ih
păng tơdrong lôch ưh kơ gơh ư-ang kơ Ih ôh,
lu bơngai jur lăm sơlŭng jrŭ
ưh kơ đei tơdrong chang hơmĕng kơ tơdrong tơpăt đơ̆ng Ih dơ̆ng
Lu bơngai arih, lu bơngai arih đĕch ư-ang kơ Ih
Thoi inh đei pơm năr âu
Lu bơngai pơm 'bă gô bơtho ăn kơ kon hơ'lơ̆p sư
băt tơdrong tơpăt Ih
Êsai đei khan: “Iŏk bĕ minh pôm plei hơra dan 'bơ̆t pơtôch ih, na ih gơh klaih
Hesekia tơl khan: “Đei tơdra kiơ ăn kơ inh băt inh gô tŏk tơ hnam Kră Yang
Êsai jet: “Lu sư lăng kiơ lăm hnam pơtao
Hesekia tơl khan: “Lu sư lăng đĭ dôm lu tơmam lăm anih hnam pơtao inh, ưh kơ đei anih tơmam gĭt kiơ lăm anih mă inh ưh kơ tơ'bôh ăn kơ lu sư lăng
Êsai khan kơ Hesekia: “Apinh ih mơ̆ng nơ̆r Kră Yang Tih Hloh khan
Âu, năr gô truh, dôm tơmam lăm anih hnam pơtao ih, dôm tơmam mă 'bok ih 'măn lê̆ lăm hnam đơ̆ng sơ̆ truh năr 'nâu, gô chĕp ba pơđĭ tơ dêh char Babilôn, ưh pă đei lê̆ minh pôm tơmam kiơ dơ̆ng, Kră Yang khan thoi noh
Lu kon sâu drŏ-nglo ih, lĕch đơ̆ng ih pơjing đei lu mơ'nah đe gô rôp pơm linh krĕo lăm hnam pơtao Babilôn
Kră Yang 'Bok Kei-Dei lu iĕm khan:
Pơlung bĕ, pơlung bĕ kon pơlei Inh
Đei nơ̆r krao:
“Pơih bĕ trong lăm bri glă
ăn kơ Kră Yang;
hơmet bĕ trong mă tơpăt lăm teh glă
ăn kơ Kră Yang 'Bok Kei-Dei lu bơ̆n
Rim anih thŭng thong gô tŏk kơjung,
Rim kông, rim groi gô tơjur tơ kơđeh,
lu anih hơlôk hơlak gô pơm dơnă,
lu anih kông krang, gô jing dơnă 'lơ̆ng
Đei nơ̆r khan: “Krao ôr bĕ
Inh jet: “Inh gô krao lơliơ
“Đĭ-đăng kon bơngai nhen thoi 'nhĕt
Tơdrong 'lơ̆ng sư nhen thoi pơkao tơ bri brah
'Nhĕt kro, pơkao hơlŭng,
mưh hơyuh Kră Yang tơthu
Tơpă kon bơngai thoi 'nhĕt 'nhot đĕch
To Kră Yang jur hăm tơdrong mơsêh mơyang,
păng Sư pơgơ̆r hăm ti pran kơtang Sư
To, lu bơngai mă Kră Yang dŏng pơklaih
gô năm hơdai Sư
Bu yua bơih tơpang sư na kŏng đak dơsĭ,
yua hơđa ti sư pơtŏ lu plĕnh ti
Bu Yua hnŏng na kŏng bơih 'mui teh
Bu yua bơih 'long kŏng na kŏng kông
Bu yua bơih tơlei tơpăt na pơtŏ kông groi
Bu băt Yang Bơhngol Kră Yang 'Bok Kei-Dei tơchĕng liơ
Bu gơh bơtho pơhrăm pơđâu kơ Sư
Sư hăm đei pơđâu hăm bu wă kơ hơdah
bu đei bơtho Sư tơdrong tơpăt
Bu gô bơtho Sư tơdrong hlôh băt
Bu gô bơtho tơ'bôh ăn kơ Sư trong gơh hơgei
Tơpă đĭ-đăng kon bơngai nhen thoi minh tơdjoh đak lăm kơthao
păng lăng nhen thoi 'bruih iĕ huŏng kơpal 'long kŏng,
Sư gô chĕp đĭ bŏl lăm đak dơsĭ nhen thoi minh găr 'bruih iĕ
'Long lăm Liban wă tơkuh lăm chơnang soi ưh kơmah,
păng lu sem brem kư̆m ưh kơ mah wă pơm tơmam soi 'buh
Đĭ-đăng dêh char 'bơ̆t anăp Kră Yang dang lĕ hoh-hoy,
Sư lăng lu noh dang lĕ tam mă đei,
Lu iĕm hăm gơh pơting Kră Yang 'Bok Kei-Dei hăm bu
Iĕm iŏk hơbŏ kiơ wă pơtih hăm Sư
Minh 'nu bơngai dơnuh wă pơyơ̆r tơmam soi
Sư rơih chă 'long mă ưh kơ bŭk,
păng chă bơngai gơh traih hơgei
Traih pơm minh pôm rup kơjăp huay kơ păk tơkơ̆l
Lu iĕm ưh kơ băt hă
Lu iĕm ưh tam kơtơ̆ng hă
Đe ưh tam mă bơtho khan ăn kơ iĕm đơ̆ng blŭng-a sơ̆ dah kiơ
Lu iĕm ưh tam hlôh hă đơ̆ng năr pơjing hơnă teh âu
Sư bơih oei kơpal gơwang teh đak âu;
lu kon bơngai oei kơpal teh âu nhen thoi lep đĕch
Sư bơlang plĕnh nhen bơlang che;
Sư dăng che noh thoi đe wă pơm bơsŭn oei
Sư bơih pơm kơ lu yŏng pơgơ̆r jing tơdrong kơ đei
păng lu Kră pơgơ̆r tơ kơpal teh âu jing ưh kơ đei yua
Ngơk bĕ măt tơ kơpal plĕnh,
na lăng bu pơjing bơih lu tơmam âu
Bu Tơ'ngla ba lu sơnglŏng đei dôm noh
păng krao anăn rim kơ lu noh,
yua kơ Sư pran tih dêh păng Sư mơsêh mơyang
Ưh kơ đei hơnglŏng kiơ ưh kơ đei
Lơliơ iĕm ưh kơ băt hă
Ưh tam kơtơ̆ng hă
Kră Yang arih ling-lang Sư bơih,
Tơ'ngla pơjing plĕnh teh,
ưh kơ gleh lap ôh;
păng tơdrong hlôh băt Sư ưh kơ đei bu gơh hlôh
Sư ăn jơhngơ̆m pran kơ lu bơngai gleh lap,
thim ăn jơhngơ̆m pran kơ lu bơngai rơdu
Mă lu bơngai 'nao iung kư̆m gleh lap
lu tơdăm kư̆m gô kơtơih pơ̆k
Mă-lei bu chang gô Kră Yang
sư gô đei jơhngơ̆m pran 'nao,
sư gô păr kơjung thoi sem klang;
kơdâu mă ưh kơ băt kơ lap,
nơnăm mă ưh kơ gleh
Ơ lu bŏl đak dơsĭ oei hreh bĕ 'bơ̆t anăp Inh,
wă kơ lu teh đak iŏk jơhngơ̆m pran 'nao
lê̆ lu sư năm jê̆ Inh na pơma:
Bĕ lu bơ̆n akŭm hơdai wă sek tơlang
Bu râu tơiung bơngai đơ̆ng gah hơlĕch
Kră Yang Krao sư năm bơ̆jang lăm tơdrong 'lơ̆ng tơpăt
Kră Yang jao đĭ teh đak ăn kơ sư,
pơjuă lu pơtao tơ ala jơ̆ng sư,
sư pơm kơ lu pơtao nhen 'bruih teh hăm đao gưm sư,
jao lu pơtao hră sư pơm kơ lu sư thoi hơkam 'ba kial bơbơ̆t pơđông đĭ
Sư druh lu sư ưh kơ đei tơdrong kiơ̆ 'bơm Sư,
Na Sư rok trong mă jơ̆ng sư ưh tam mă biơh rok
Lu bŏl đak dơsĭ 'bôh păng hli tơrơ,
tôch kơ teh đak tơtơ̆ đĭ
Lu sư năm păng năm jê̆
Rim 'nu tơgŭm băl,
păng khan kơ 'nhŏng oh sư:
Bơngai traih 'long pơtrŭt bơngai hling maih,
bơngai tơtang hăm mut pơtrŭt lu bơngai hơjơ̆m,
khan kơ bơngai hang:
“Noh 'lơ̆ng bơih” đơ̆ng noh Sư iŏk kơđĭnh pơ̆ng
wă kơ rup 'long noh huay kơ păk
Mă-lei iĕm, ơ bơngai Isơrael, đĭch đam Inh,
păng iĕm ơ adrĕch Jakôp bơngai mă Inh đei rơih iŏk bơih,
adrĕch adrung Abraham buăl Inh
'Nâu lu bơngai mă hil kơ iĕm,
lu sư gô mơlâu păng hlơ̆l
Lu bơngai iung blah iĕm lu sư gô răm
păng lôch hiong
Lu iĕm gô chă lu bơngai pơm kơnê̆ kơ iĕm,
mă-lei ưh kơ 'bôh
Lu bơngai tơblah plơ̆ hăm iĕm
gô lôch răm đĭ thoi ưh kơ đei
Yua kơ Inh bơih Kră Yang 'Bok Kei-Dei lu iĕm:
Tơ'ngla rôp ti 'ma lu iĕm,
păng khan kơ lu iĕm,
'nĕ kơ hli ôh Inh gô tơgŭm lu iĕm
Âu, inh gô pơm kơ lu iĕm nhen thoi minh pôm tơmam preh 'ba
'nao hơnĕnh sư lơ păng han dêh,
lu iĕm gô preh lu kông pơhĕch lê̆ lu Sư,
lu groi jing thoi hơkam 'ba
Lu iĕm gô um sư na gô tơthu pơđông lu sư,
phŭt gô huơ̆r lu sư tơklah hiong đĭ,
mă-lei gah lu iĕm gô chơt hiôk lăm Kră Yang
gô ư-ang kơ Tơ'ngla 'Lơ̆ng Rơgoh Isơrael
Lu bơngai dơnuh păng lu bơngai kơ'bah tơmam chơchă đak
Mă-lei ưh kơ đei,
hơpiĕt đĭ kro yua kơ rơhing dêh,
Inh bơih Kră Yang gô tơl nơ̆r lu sư,
Inh bơih Kră Yang 'Bok Kei-Dei Isơrael ưh kơ achăng tŭk lu sư ôh
Inh gô pơm kơ đak krong lĕch ro tơ kông groi mơ-mlưch
păng tu đak glung gô ro 'bĕnh lăm thŭng,
inh gô pơm kơ teh char glă jing dơnâu đak
Teh hrĕng kro gô jing đak mơlĕch
Roi bĕ kơ lu nhôn tơdrong kiơ gô truh
Ră roi bĕ tơdrong blŭng-a sơ̆ sư đei lơliơ
wă kơ nhôn lăng lăng păng hlôh kơ tơdrong tuch-luch sư thoi yơ,
Athei roi kơ lu nhôn băt dôm tơdrong,
kiơ gô truh ning-mônh
Roi bĕ kơ lu nhôn dôm tơdrong gô truh đơ̆ng rŏng kơnh,
wă kơ lu nhôn băt kơ lu iĕm jơ̆ lu yang,
pơm tơ'bôh bĕ tơdrong 'lơ̆ng dah tơdrong kơnê̆
wă kơ lu nhôn chhưu jơhngơ̆m păng lăng 'bôh hlĭch hlăch
Inh tơiung minh 'nu bơngai đơ̆ng gah yă-nơ̆m păng sư năm bơih;
Minh 'nu đơ̆ng gah 'năr lĕch sư krao apinh hăm Anăn Inh
Sư pơjuă kơpal lu 'bok pơgơ̆r nhen pơjuă teh hlŭt,
nhen thoi bơngai man gŏ pơjuă teh lơ̆n
Bu roi pơdah bơih tơdrong noh đơ̆ng blŭng-a wă kơ lu bơ̆n băt
Bu đei roi bơih đơ̆ng adrol sơ̆, wă kơ lu bơ̆n khan: “Sư trŏ bơih
Ưh kơ đei bu ră roi ôh,
ưh kơ đei bu năm khan ôh,
ưh kơ đei bu kơtơ̆ng nơ̆r đơ̆ng lu iĕm ôh
Inh chă lăng, mă-lei ưh kơ đei bu,
lăm lu rup Yang kư̆m ưh kơ đei Yang kiơ gơh chă đon,
wă kơ mưh Inh jet sư gơh tơl tơwih kơ Inh minh nơ̆r
Sư ưh kơ ôr pơret, kư̆m ưh kơ pơma re,
ưh kơ ăn kơ đe kơtơ̆ng nơ̆r sư tơ rok trong pơlei
Sư ưh kơ gơ̆ lê̆ 'long gơlăr wă tơgơ̆ bơih
păng ưh kơ pĭt lê̆ ŭnh oei khơ̆ng kơplah brai wă jê̆ tôch
Sư gô ba tơdrong tơpăt hơnơ̆ng hăm tơdrong sĭt
Kră Yang Tơ'ngla pơjing lu plĕnh păng bơlang plĕnh,
Sư Tơ'ngla lơ̆k bơlang bơih teh hăm dôm tơmam lĕch đơ̆ng noh
Tơ'ngla ăn kial dui jơhngơ̆m kơ kon bơngai
păng ăn tơdrong arih lu bơngai yak năm kơpal teh
'Nâu Kră Yang 'Bok Kei-Dei khan kơ đam Sư
Wă pơih ăn măt lu bơngai tol,
tơlĕch lu bơngai đe chĭt lăm hnam phak
păng đơ̆ng anih măng mu
Ơ lu char glă hăm lu pơlei tih jreo tơkĕch bĕ,
lu kon pơlei Kêdar oei kư̆m hiôk thoi noh mơ̆n;
ơ kon pơlei Sêla hơri bĕ,
krao ôr chơt hiôk bĕ dơ̆ng kơpal kông ti
Pơyơ̆r bĕ tơdrong ư-ang kơ Kră Yang
păng roi tơdrong bơnê kơ Kră Yang tơ lăm jơ̆p-jang bŏl dơsĭ
Kră Yang năm tơ anăp thoi minh 'nu bơngai pran kơtang,
Sư pơtrŭt jơhngơ̆m hưch hal nhen thoi linh tơblah,
Sư ôr pơret re,
Sư nuih tơblah hăm ayăt jei Sư
“Inh oei hreh đunh bơih,
Inh ngăn hrĕng ĕnh kơdih akâu
Mă-lei dang ei inh tơngưih re,
dui jơhngơ̆m gleh nhen drŏ-kăn tơpŭ
Inh wă pơrăm lê̆ kông groi
Inh pơm kơ lu 'nhĕt 'long jô kro,
Inh gô pơm kơ glung krong
jing teh hrĕng đak dơnâu gô hrơ̆
Inh gô chông lu bơngai măt tol rok trong lu sư ưh kơ biơh năm,
dui lu sư rok trong iĕ mă lu sư ưh tam juăt;
inh gô tơplih măng mu jing hơdah 'bơ̆t anăp lu sư,
Inh gô pơm kơ teh jrŭ đơng jing dơnă
Tơpă inh gô pơm lu tơdrong noh
păng ưh kơ achăng tŭk lu sư ôh
Ơ lu bơngai klĭk, mơ̆ng bĕ,
ơ lu bơngai măt tol lar măt iĕm lăng bĕ
Mă-lei kon pơlei Sư đe tơtông, đe tơgar iŏk,
Đĭ-đăng lu sư huŏng lăm sơlŭng
păng đe chĭt ôn lăm sơlŭng jrŭ,
lu sư jing tơmam đe tơtông iŏk
Mă ưh kơ đei bu dŏng pơklaih lu sư,
mă ưh kơ đei bu khan:
“Pơdrâu kơ Inh wă
Bu lăm lu iĕm gô pơđêng đon mơ̆ng tơdrong 'nâu,
bu kơchăm mơ̆ng đơ̆ng âu tơ anăp
Bu jao lê̆ Jakôp ăn đe plah iŏk,
păng lê̆ lu bơngai Isơrael ăn kơ đe tơtông
Ưh kơ trŏ Kră Yang
Tơ'ngla mă lu bơ̆n pơm yoch hăm Sư hă
Lu sư ưh kơ wă yak kiơ̆ trong Kră Yang
păng ưh kơ wei răk khôi juăt Sư
Na Kră Yang tuh tơdrong Sư hil,
tơdrong tơblah wang tih dêh tơ lu sư,
thoi ŭnh sa jum dăr mă lu sư ưh kơ hlôh,
ŭnh sa lu sư mă-lei kư̆m ưh kơ bơngơ̆t
Yua kơ iĕm bơih gĭt dêh 'bơ̆t anăp Inh;
trŏ kơ Inh 'mêm kơeng,
na Inh ăn đei bơngai wă tơplih iŏk iĕm
păng ăn đĭ-đăng kon pơlei tơplih kơ tơdrong arih iĕm
'Nĕ kơ hli ôh, yua kơ Inh oei hơdai iĕm
Inh gô chông adrĕch adrung iĕm đơ̆ng gah hơlĕch
păng akŭm lu iĕm đơ̆ng gah bơmơ̆t
Inh gô khan kơ gah yă-nơ̆m: ‘Achăng lu sư bĕ’
păng khan kơ gah gơal: ‘Lê̆ pă rôp pơkơ̆ng lu sư
Chông ba bĕ lu kon drŏ-nglo Inh brŏk đơ̆ng dêh ataih,
chông ba lu kon drŏ-kăn Inh brŏk đơ̆ng tôch kơ teh
Kră Yang khan: “Lu iĕm bơih bơngai pơm kơdranh gah Inh,
đĭch đam Inh mă đei rơih iŏk bơih,
wă kơ lu iĕm băt păng lui kơ Inh,
păng hlôh kơ Inh bơih Kră Yang iĕm noh
Ưh kơ đei 'Bok Kei-Dei ayơ mă pơjing đei adrol kơ
Inh păng đơ̆ng rŏng kơ Inh kư̆m ưh kơ đei
Inh âu bơih Kră Yang,
'nguaih kơ inh, ưh kơ đei 'bok dŏng pơklaih nai ôh
Kră Yang, Tơ'ngla huai iŏk lu iĕm,
Kră Yang 'lơ̆ng Rơgoh đe Isơrael khan thoi âu:
“Yua kơ lu iĕm, Inh wơh đe năm truh tơ pơlei Babilôn,
pơm kơ lu sư kơdâu đĭ wă khan lu bơngai Kalđê,
kơdâu ôn jur tơ lu thŏng-nan nhơ̆m hmoi
Pơm ăn kơ lu gre aseh,
lu linh pran kơtang akŭm băl,
đĭ-đăng lu sư pơ̆k tơ noh, ưh kơ kĕ kơ iung dơ̆ng,
lu sư lôch đĭ, nhen đe pĭt ŭnh kơđeng
'Nĕ pă 'blŏk dơ̆ng kơ tơdrong adrol ki sơ̆,
păng lê̆ pă tơchĕng kơ tơdrong chăl so sơ̆ bơih
Âu, Inh oei pơm minh tơdrong 'nao,
dang ei sư oei wă lĕch tơ'bôh lu iĕm ưh kơ 'bôh ôh hă
Tơpă, Inh gô pơih minh pôm trong lăm bri brah
păng gô pơm lu glung đei đak ro lăm char glă
Inh pơjing bơih lu kon pơlei âu,
ăn kơ Inh, lu sư gô ră roi bơnê kơ inh
Mă-lei, ơ Jakôp, iĕm ưh kơ krao apinh Inh
Ơ Isơrael iĕm đĭ bơ̆l kơ Inh bơih
Iĕm ưh pă pơyơ̆r kon triu pơm tơmam soi 'buh kơ Inh bơih,
kư̆m ưh pă soi sơmah pơyom kơ Inh
Inh ưh kơ đei pơm kơ iĕm pŭ trăp pơyơ̆r tơmam soi phe 'ba kơ Inh
păng kư̆m ưh kơ pơm kơ iĕm ưh kơ hiôk yua kơ tơmam pơyơ̆r 'bâu phu mơ̆n
Iĕm kư̆m ưh kơ đei iŏk jên răt kơ Inh 'long 'bâu phu ôh,
kư̆m ưh kơ đei pơm kơ Inh hrăp lăp đon đơ̆ng rơmă tơmam soi sơmah
Mă-lei tă kơ tơdrong yoch iĕm dơ̆ng pơm kơ Inh pŭ trăp
păng tơdrong kơnê̆ lu iĕm pơm kơ Inh ơh klai
'Bok tơm lu iĕm sơ̆ pơm yoch bơih,
bơngai pơtruh nơ̆r lăm lu iĕm pơm glăi blah Inh bơih
Yua kơ noh na Inh gô pơm kơ lu 'bok soi tơm iĕm oei lăm anih 'lơ̆ng rơgoh gô mơlâu,
Inh gô ăn kơ đe pơrăm Jakôp
păng pơjăm lu bơngai Isơrael
“Dang ei mơ̆ng bĕ, ơ Jakôp đam Inh,
ơ Isơrael mă Inh rơih iŏk bơih
Kră Yang khan thoi âu:
Inh Tơ'ngla pơjing lu iĕm, man lu iĕm oei đơ̆ng lăm klak mĕ,
Ơ Jakôp đam Inh păng Jêsurun
mă Inh rơih iŏk bơih 'nĕ kơ hli
Inh gô tuh ăn đak tơ tơring char rơhing
Ăn đak glung ro tơ anih hrĕng kro,
Inh gô tuh Yang Bơhngol Inh tơ adrĕch adrung lu iĕm,
Inh gô ăn pŭn hiôk kơ lu kon sâu iĕm
Lu sư gô bluh chăt lăm 'nhĕt,
nhen thoi tơm 'long hla prai chăt cheng đak glung
Bơngai âu sư gô khan, inh gah Kră Yang,
bơngai nai dơ̆ng sư krao anăn sư hăm anăn Jakôp
Bơngai plơ̆ng dơ̆ng sư chih tơ ti sư khan:
Inh gah Kră Yang păng chih anăn Isơrael tơ ti Sư
Kră Yang pơgơ̆r plĕnh teh,
Pơtao păng 'Bok huai iŏk Isơrael, Kră Yang Tih Hloh khan thoi âu:
“Inh blŭng-a păng tuch-luch,
'nguaih kơ Inh ưh kơ đei Yang nai dơ̆ng ôh
Bu lei-lăi thoi Inh
Ăn kơ sư roi tơdrong noh,
păng pơdah tơdrong noh kơ Inh
đĭ tơdrong truh đơ̆ng năr Inh pơjing adrĕch adrung kon bơngai sơ̆,
lê̆ lu sư roi bĕ tơdrong noh kơ lu bơ̆n đei tơdrong kiơ truh dang ei
păng đei tơdrong kiơ truh đơ̆ng rŏng kơnh
hăm trŏ kơ đơ̆ng sơ̆ Inh roi tơbăt kơ iĕm bơih
Lu iĕm pơm kơdranh gah Inh
'Nguaih kơ Inh hăm đei Yang nai dơ̆ng ưh
Tơpă ưh kơ đei Tơmo tih nai dơ̆ng ôh,
Đĭ-đăng lu bơngai pơm rup yang
jơ̆ tơdrong kơ đei dôm tơmam lu sư hưch wă ưh kơ yua kiơ
Lu bơngai pơm kơdranh kơ lu rup yang noh ưh kơ gơh 'bôh
păng ưh kơ băt, gô pơm kơ lu sư mơlâu đĕch
Bu traih, man rup yang dah hling rup yang
tơmam noh ưh kơ đei yua kiơ kơ sư ôh
Đĭ-đăng lu bơngai kơkuh kơ rup Yang gô mơlâu,
lu bơngai thơ̆ pơm lu sư jơ̆ kon bơngai hmă đĕch
Lê̆ đĭ-đăng lu sư akŭm băl
Iung bĕ; lu sư gô hli tơrơ păng mơlâu
Bơngai hơjơ̆m iŏk bơsei 'buh lăm ngar ŭnh,
iŏk mut teh hơjơ̆m pơm sư,
yua ti pran kơtang
sư hơjơ̆m tơtang pơm rup,
sư gô pơngot păng jơhngơ̆m ưh kơ đei,
sư ưh kơ nhă đak pă kĕ dang wă lôch
'Long mă oei rơkah sư iŏk pơm rup yang,
rup mă pơm kơdih na drap kŭp kơ̆l 'bơ̆t anăp rup noh na sư kơkuh,
krao khan apinh rup yang sư pơm noh khan:
“Apinh dŏng pơklaih inh yua kơ ih jơ̆ yang inh
Lu bơngai noh ưh kơ băt păng ưh kơ tơchĕng lăng
yua kơ măt lu sư tep na ưh kơ 'bôh,
jơhngơ̆m đon lu sư kư̆m chĭt lê̆ na lu sư ưh kơ hlôh
Ưh kơ đei bu gơh chă tơchĕng
Ưh kơ đei bu hlôh băt, wă pơma khan:
“Inh tơkuh iŏk minh puăt bơih
pơm 'long ŭnh inh 'buh 'bĕng kơpal ngar ŭnh,
'buh 'nhĕm păng inh sa bơih
Oei rơkah pă minh puăt inh hăm yua pơm tơmam krưp đe areh ưh
Inh hăm năm bon kơkuh kơ minh jăl 'long ưh
Ơ lu plĕnh, hơri chơt hiôk bĕ
Yua kơ Kră Yang pơm bơih tơdrong âu,
Ơ teh đak ôr jreo bĕ,
Ơ lu kông, ơ lu bri hăm lu 'long lăm noh hơri ôr bĕ
Yua kơ Kră Yang huai iŏk bơih Jakôp
păng gô đei ư-ang lăm Isơrael
Kră Yang, đei khan thoi âu:
“Inh huai iŏk lu iĕm Inh pơjing lu iĕm đơ̆ng lăm klak
Inh bơih Kră Yang,
Inh bơih Tơ'ngla pơm pơjing tôm tơmam
Minh 'nu Inh đĕch bơlang lu plĕnh,
lơ̆k teh âu, ưh kơ đei bu 'nguaih kơ Inh
Sư khan kơ sơlŭng jrŭ ‘hrơ̆ hrĕng bĕ,
Inh gô pơm kơ lu krong hrơ̆ kro
Kră Yang khan kơ Sirus
bơngai Sư rơih tuh đak pơgang 'bâu phu
Inh rôp ti 'ma sư bơih wă pơm kơ lu dêh char chu kơ sư,
na Inh iŏk lê̆ tơmam tơblah lu pơtao,
wă pơih 'măng Jang pơlei,
'bơ̆t anăp sư, na đe ưh kơ gơh tang dơ̆ng
Inh gô năm adrol kơ ih,
Inh gô pơm kơ lu kông groi dơnă,
teh pơchah lê̆ lu 'măng Jang kong,
gơ̆ lê̆ chơkăl bơsei
Yua kơ Jakôp jơ̆ đĭch đam Inh
păng Isơrael lu bơngai mă inh rơih iŏk
Na Inh krao ih hăm anăn ih
păng ăn anăn ih đe gô pơyom,
mă khan ih ưh kơ băt kơ Inh ră
Inh bơih Kră Yang, ưh kơ đei yang nai dơ̆ng ôh,
'nguaih kơ Inh ưh kơ đei Yang nai dơ̆ng
Mă đơ̆ng ih ưh kơ băt kơ inh,
Inh gô ăn kơ ih pran kơtang
Inh bơih Tơ'ngla pơm đei tơdrong hơdah păng pơjing tơdrong măng mu,
pơm đei tơdrong hiôk-hian păng kư̆m ăn đei tơdrong pơrăm,
Inh bơih Kră Yang Tơ'ngla pơm dôm tơdrong noh
Răm-'băm dêh kơ lu bơngai bu pơma kơ 'bă sư khan:
‘Ih pơjing kơ bu
Dah mă pơma kơ mĕ sư khan:
‘Ih jĭ anăp tơpŭ kơ kiơ
Inh bơih Tơ'ngla pơjing teh đak
păng pơjing kon bơngai oei kơpal teh
Đơ̆ng ti Inh kơdih pơm,
bơlang lu plĕnh păng pơjing lu sơnglŏng
Kră Yang khan thoi âu:
“Lu iĕm gô iŏk đĭ Tơmam teh đak Êyiptơ, mŭk tơmam teh đak Kus
păng bơngai Sabê, lu bơngai tih kơjung,
lu sư gô năm tơ iĕm
păng kiơ̆ gah lu iĕm
Lu sư gô yak kiơ̆ rŏng lu iĕm,
lu sư gô năm tơ iĕm hăm glang oei chô̆ lu sư
truh bon kơkuh 'bơ̆t anăp lu iĕm,
lu sư adrĭ apinh khan:
‘Tơpă Kră Yang 'Bok Kei-Dei oei hơdai lu iĕm, ưh kơ đei yang nai ôh,
ưh kơ đei Yang nai dơ̆ng
Sĭt tơpă Ih Kră Yang 'Bok Kei-Dei ôn akâu Ih,
Ơ Kră Yang 'Bok Kei-Dei Ih, jơ̆ Kră Yang dŏng pơklaih đe Isơrael
Đĭ-đăng lu bơngai pơm man rup yang lu sư gô mơlâu păng rŭng răng,
lu sư mơlâu dêh kơdâu weh đĭ
Mă-lei bơngai Isơrael, Kră Yang gô dŏng pơklaih
Hăm tơdrong dŏng pơklaih ling-lang ưh kơ đei layơ tôch
Lu iĕm huay pă mơlâu dah rŭng răng dơ̆ng bơih
truh tơ đĭ chăl khŏm khŏm
Inh ưh kơ đei pơma hăm lu iĕm lăm tơdrong hlơp ôh
păng kư̆m ưh kơ pơma đơ̆ng lăm char măng mu,
Inh ưh tam đei pơma kơ adrĕch adrung Jakôp khan:
‘Lu iĕm chă Inh tơdrong ưh kơ đei
roi tơdrong trŏ sĭt
Lê̆ lu sư năm pơđâu băl Ră roi bĕ, pơdah bĕ khan bĕ
Đơ̆ng chăl adrol sơ̆ bu ră roi pơdah tơdrong âu
Bu pơdah tơdrong âu đơ̆ng blŭng-a sơ̆
Hăm trŏ kơ Inh Kră Yang ưh
'Nguaih kơ Inh ưh kơ đei 'Bok Kei-Dei nai ôh
Ưh kơ đei 'Bok Kei-Dei 'lơ̆ng tơpăt nai
păng ưh kơ đei Kră Yang dŏng pơklaih nai
yua kơ Inh bơih Kră Yang 'Bok Kei-Dei,
ưh kơ đei yang nai dơ̆ng
Lăm Kră Yang đĭ-đăng kon sâu Isơrael
gô đei 'lơ̆ng tơpăt păng bơnê ư-ang kơ Kră Yang
Yang Bel kŭp kơ̆l, yang Nêbô drap,
rup yang noh lu sư chơ kơpal rŏng lu sem brem, sem dơrong
Lu rup yang mă lu iĕm juăt kơ tung trăp dêh,
pơm kơ lu sem brem chơ sư trăp pă kĕ
Lu rup yang noh kŭp kơ̆l,
wang drap hơdai ưh kơ gơh pơklaih tơdrong lu sư đơ̆ng pŭ trăp
Păng kơdih lu sư đe rôp pơm bơnă
Dĭng truh kơ iĕm kră krŭng Inh kư̆m oei Kră Yang lei-lăi
Truh tơ iĕm sŏk ko go kơdŭ Inh kư̆m oei pôk kơ'mĭn lu iĕm
Inh pơjing bơih lu iĕm, na gô pŭ pôk lu iĕm,
Inh gô pôk kơ'mĭn păng pơklaih lu iĕm
Lu iĕm pơting Inh hăm bu
Păng lăng Inh hơtŏ kơ bu
Lu iĕm wă pơtŏ pơting Inh hăm bu
Wă kơ 'bôh bơ̆n lei-lăi
Lu sư iŏk maih đơ̆ng lăm kơdŭng
păng iŏk hu kŏng hăm 'long kŏng,
lu sư mưng apah bơngai tuh hling maih pơm rup yang,
đơ̆ng noh drap kơkuh
Lu iĕm athei 'blŏk hơdơ̆r bĕ chăl adrol sơ̆,
yua kơ Inh bơih Kră Yang 'Bok Kei-Dei ưh kơ đei yang nai ôh;
Inh jơ̆ 'Bok Kei-Dei ưh kơ đei bu dang Inh
Inh roi bơih tơdrong năr tuch-luch đơ̆ng blŭng-a sơ̆
Inh roi tơbăt bơih đơ̆ng chăl adrol sơ̆ dôm tơdrong mă ưh tam đei truh
Inh pơma khan: Tơdrong Inh, kơnhăm wă gô dơ̆ng kơjăp,
Inh gô pơm dôm tơdrong mă Inh lăp đon
Inh gô krao sem klang đơ̆ng gah hơlĕch;
păng krao bơngai đơ̆ng dêh ataih pơm tơdrong inh wă
Tơdrong Inh pơma bơih,
Inh gô pơm keh, dôm tơdrong Inh pơkă bơih, Inh gô pơm
Ơ lu bơngai jơhngơ̆m arăng
Lu bơngai kơ chu mơ̆ng bĕ Inh pơma
Mơ̆ng bĕ nơ̆r 'nâu ơ adrĕch Jakôp mă đe krao anăn Isơrael,
lĕch đơ̆ng tơm 'bok Juđa,
lu bơngai pơkă hăm anăn Kră Yang,
krao chă Kră Yang 'Bok Kei-Dei Isơrael
Mă-lei lăm jơhngơ̆m ưh kơ đei tơpăt
păng ưh kơ kiơ̆ tơpă
Lu iĕm khan lu iĕm kơdih kon pơlei đơ̆ng pơlei 'lơ̆ng rơgoh,
păng gơnang kơ Kră Yang 'Bok Kei-Dei Isơrael,
anăn Sư Kră Yang Tih Hloh
Yua kơ Inh băt lu iĕm arăng kơ̆l,
hơko iĕm huan thoi bơsei,
klĕng iĕm thoi kong
Ih kơtơ̆ng bơih, ih lăng lăng bĕ dôm tơdrong 'nâu
lei lu iĕm ưh kơ sơng iŏk hă
Đơ̆ng âu tơ anăp, Inh gô ăn kơ iĕm băt dôm tơdrong 'nao,
dôm tơdrong hrĕp mă iĕm tam mă băt
Dôm tơdrong 'noh đe 'nao pơjing,
đơ̆ng sơ̆ ưh tam mă đei ôh:
Adrol kơ năr 'nâu, iĕm tam kơtơ̆ng tơdrong 'nâu,
kơnh hli kơ iĕm khan: ‘Inh băt bơih tơdrong 'noh
Iĕm tam mă kơtơ̆ng, tam mă băt
Đơ̆ng sơ̆ đon iĕm tam mă pơih;
yua kơ Inh băt kơ iĕm hơlĕnh ling-lang,
đơ̆ng năr mĕ iĕm tơpŭ kơ iĕm krao iĕm bơngai blơ̆ blĕch
Yua kơ anăn Inh kơdih, na Inh ĕnh tơdrong blĕk Inh;
yua kơ tơdrong ư-ang Inh kơdih,
na pơgơ̆t tơdrong Inh huay kơ pơlôch pơrăm iĕm
Ơ adrĕch Jakôp, mơ̆ng bĕ nơ̆r Inh,
ơ Isơrael kon pơlei mă Inh đei rơih
Inh bơih Tơ'ngla 'noh; Inh jơ̆ blŭng-a ala chă
păng kư̆m tuch-luch ning-mônh
Ti inh pơjing bơih hơnă teh
Ti gah 'ma Inh đei bơlang bơih plĕnh;
Inh krao plĕnh teh
lu sư iung hơdai hloi
Lu iĕm athei akŭm hơdai đĭ-đăng păng athei mơ̆ng:
Lăm lu Yang, Yang kiơ roi tơbăt bơih dôm tơdrong 'nâu
Bơngai mă Kră Yang rơih,
gô pơm pơkeh tơdrong đêl pơkă blah Babilôn
păng yua ti sư gô blah bơngai Kalđê
Kră Yang Tơ'ngla dŏng pơklaih iĕm
Tơ'ngla 'Lơ̆ng Rơgoh Isơrael khan:
“Inh bơih Kră Yang, 'Bok Kei-Dei iĕm,
Tơ'ngla bơtho iĕm mă đei tơdrong 'lơ̆ng kơ iĕm
păng dui ba iĕm lăm trong iĕm gô năm
Ơ lu bơngai oei lăm bŏl đak dơsĭ mơ̆ng Inh bĕ
Ơ lu kon pơlei oei ataih mơ̆ng bĕ,
Kră Yang krao iŏk inh đơ̆ng lăm klak mĕ inh
Anăn ăn kơ inh đơ̆ng inh oei lăm klak mĕ inh
Kră Yang pơm kơ 'bơ̆r inh thoi lĕ kơ đao han;
klơ̆p ôn inh hăm yơ̆p kơkŏng ti sư
pơm kơ inh thoi 'brơ̆m hră suĕng
Păng ôn lê̆ inh lăm jŏ 'brơ̆m hră Sư
Mă-lei inh khan: “Inh jang gleh lap hŭt đĕch
Inh huach jơhngơ̆m ưh kơ yua păng tơdrong kơ đei
Mă-lei tơpă tơdrong tơpăt inh tơ lăm Kră Yang,
tơdrong apah bơnê inh tơ lăm Kră Yang 'Bok Kei-Dei inh
Wă khan kơ lu bơngai bơnă: ‘Lĕch bĕ,’
păng khan kơ bơngai oei lăm măng mu: ‘Pơdah bĕ akâu iĕm
Lu sư gô sŏng sa rok trong
păng lu sư gô đei tơmăn 'nhĕt tơ kơpal kông groi mơ-mlưch
Inh gô pơm ăn kơ kông Inh jing trong tơhnă,
păng dôm trong tih Inh gô 'bŭ hơmet ming
Ơ plĕnh, hơri bĕ
Ơ teh, hiôk chơt bĕ
Ơ lu kông pơret nơ̆r hơri bĕ
Yua kơ Kră Yang đei pơlung bơih kon pơlei Sư
păng mơnat kơ lu bơngai pơmat-tat
Mĕ hăm gơh hiơt kơ kon sư mă oei mŏm
Dah ưh kơ mơnat kơ kon kơdih pơjing hă
Mă khan bơngai âu gơh hiơt,
Inh ưh kơ hiơt kơ ih ôh
'Nâu inh đei chhơ̆ bơih lu iĕm lăm tơpang ti Inh;
lu dur pơlei iĕm ling-lang oei 'bơ̆t anăp Inh
Tơpă, sơ̆ lu anih pơchah pơchek, jing bri juơ,
dêh char lu iĕm pơchah răm bơih
Na dang ei kon pơlei oei gô jing hrăt-hrot tơpă
Lu bơngai ayăt lu iĕm gô oei ataih kơ iĕm
Lu kon hơ'lơ̆p tơpŭ lăm kơplah chăl pơmat-tat,
gô pơma lăm đon ih khan:
Bri teh âu hrăt-hrot dêh kơ bơ̆n:
Rĭ asong kơ nhôn wă oei mă să bĕ
Kơplah 'noh ih gô pơma lăm jơhngơ̆m khan:
Bu pơjing bơih kơ inh lu kon hơ'lơ̆p 'nâu
Inh hiong đĭ-đăng bơih kon hơ'lơ̆p; kơplah inh thông hoang
weh jăk păng tơklah tơklang
Na lei bơngai bu gô wei rong lu kon hơ'lơ̆p 'nâu
'Nâu inh gô oei uăi minh 'nu, adro po,
pơsĕl pơsŏ lu kon hơ'lơ̆p 'nâu lu sư truh đơ̆ng yơ
Kră Yang khan thoi âu:
“'Nâu, Inh gô yơ̆r ti Inh tơ kơpal lu teh đak,
hơtŏk hla-kơ Inh tơ lăm kon pơlei
Na lu sư gô pôk lu kon drŏ-nglo 'bơ̆t kơtơh,
koi lu kon drŏ-kăn tơ kơpal hơngiĕng na yak năm
Lu pơtao gô pơm 'bă wei rong iĕm,
lu akăn pơtao gô pơm bơngai wei rong tơmŏm iĕm
Lu sư gô kŭp drap tơ teh chu kơ iĕm;
liah 'mui teh tơ jơ̆ng iĕm;
kơplah noh iĕm gô băt kơ Inh bơih Kră Yang,
păng lu bơngai gơnang kơ Inh gô ưh kơ đei mơlâu
Mă-lei Kră Yang khan thoi âu:
“Tơpă, lu bơngai bơnă gô tơgar iŏk đơ̆ng lu bơngai pran kơtang
Păng gô pơdrâu iŏk tơmam đơ̆ng bơngai nuih,
Inh gô tơblah hăm lu bơngai blah lu iĕm,
păng Inh bơih gô pơklaih kon hơ'lơ̆p iĕm
Kră Yang khan:
“Hla bơar achăng mĕ lu iĕm tơ yơ bơih
Bơngai mă Inh hrĕch achăng bơih
Dah bu mă tơ'ngla Inh hre
Mă đêl inh tĕch lu iĕm ăn kơ tơ'ngla noh
Inh tĕch iĕm yua kơ đơ̆ng tơdrong yoch iĕm kơdih:
Hrĕch achăng lê̆ mĕ lu iĕm yua kơ đơ̆ng tơdrong kơnê̆ lu iĕm pơm
Lơliơ mưh Inh truh ưh kơ đei 'bôh bơngai bu
Mưh Inh krao ưh kơ đei bơngai bu tơl
Ti Inh kơđeh hă na ưh kơ gơh dŏng pơklaih
Dah Inh ưh kơ đei jơhngơ̆m pran wă dŏng pơklaih iĕm hă
'Nâu wă Inh chrih na đak dơsĭ hrơ̆ hloi
Inh ăn kơ đak krong jing char glă;
ka tơ ala đak krong gô lôch đĭ
jing 'bâu ôm yua ưh kơ đei đak
Inh pơhrŭk ăn kơ plĕnh hăm tơdrong măng mu,
păng klơ̆p gom lê̆ sư hăm minh blah 'bi
Inh ăn bơih kơ đe teh rŏng inh,
păng ăn tơ'bŏk inh kơ đe buch sŏk kang inh
Lu bơngai pơ'brơh kơ inh gơsoh đak hai,
inh ưh kơ đei ôn muh măt ôh
Kră Yang Tih Hloh tơgŭm inh,
inh ưh kơ mơlâu ôh
Na inh pơm kơ măt inh lăng tơ anăp,
inh băt kơ inh gô ưh kơ đei tơdrong kiơ mơlâu
Kră Yang Tih Hloh năm tơgŭm inh
Bơngai bu jâu inh khan yoch
Lăng to đĭ-đăng lu sư gô so thoi ao,
'Nâu, đĭ-đăng lu iĕm bơngai tơkuh ŭnh
păng tơ̆k ŭnh hơchô̆ hơpaih
Năm rok bĕ gah hơdah ŭnh hơchô̆ hơpaih mă iĕm tơ̆k,
Tơdrong 'nâu lu iĕm gô pŭ iŏk đơ̆ng ti Inh,
lu iĕm gô 'bĭch lăm tơdrong pơmat-tat
Kră Yang gô pơlung pơlei Siôn;
Kră Yang gô ăn kơ rim anih sư đĭ bri juơ
Kră Yang gô pơm kơ teh sư lê̆ bri jing thoi pơgar Êđen
Char glă jing thoi pơgar Kră Yang;
Tơ anih noh gô 'bôh đei tơdrong hiôk chơt, 'nă hal,
nơ̆r bơnê păng nơ̆r hơri
Tơdrong 'lơ̆ng tơpăt Inh wă jê̆ truh;
tơdrong dŏng pơklaih Inh truh bơih
Tơpang ti Inh gô wei pơgơ̆r đĭ-đăng kon pơlei
Lu bơngai oei lăm bŏl dơsĭ chang gô Inh
păng lu sư hơmĕng gơnang kơ tơpang ti Inh
Ơ kon pơlei băt tơdrong 'lơ̆ng tơpăt
Đei răk tơdrong juăt Inh lăm jơhngơ̆m, mơ̆ng bĕ Inh
'Nĕ hli kơ đe pơjăm,
'nĕ hli kơ lu sư pơma kơnê̆ chrih pơjăm iĕm
Ơ ti Kră Yang hơđơ̆r bĕ hơđơ̆r bĕ
Pơpôi jơhngơ̆m pran
Iung bĕ thoi sơ̆
Thoi jơhngơ̆m blŭng-a sơ̆
Hăm trŏ kơ Ih Tơ'ngla wă koh hơjăl Ahap,
păng 'bet bơih kon sem brem tih noh dah kiơ
Hăm trŏ kơ Ih Tơ'ngla mă pơm kơ đak dơsĭ,
păng đak sơlŭng jrŭ tih hrơ̆,
pơm ăn kơ đak dơsĭ jrŭ jing trong,
wă ăn kơ kon pơlei mă Ih dŏng pơklaih năm rok trong noh
Kon pơlei mă Kră Yang huai iŏk bơih gô brŏk,
Năm mơ̆t tơ Siôn hăm tơdrong hơri chơt hiôk
Tơdrong hơri chơt hiôk ling-lang gô oei lăm kơ̆l lu sư
Lu sư gô đei tơdrong chơt hiôk, 'nă hal,
tơdrong ơh sơ'ngon chhŭr nuih gô hiong đĭ
Inh bơih, inh jơ̆ Tơ'ngla pơlung lu iĕm,
iĕm 'nĕ kơ hli kơ kon bơngai juăt kơ lôch
Ngăl hli kơ kon bơngai tơdrong arih nhen thoi 'nhĕt
Bơngai bơnă đe gô tơlĕch,
gô ưh kơ đei lôch lăm hnam phak,
păng kư̆m ưh kơ đei kơ'bah tơmam sa
Inh jơ̆ Kră Yang 'Bok Kei-Dei iĕm
Tơ'ngla pơm ăn đak dơsĭ poh-yă păng poh-yă re jơwa
Kră Yang Tih Hloh jơ̆ anăn Sư
Lăm đĭ-đăng lu kon drŏ-nglo mă Jêrusalem pơjing,
ưh kơ đei minh 'nu bu mă gơh wei sư
Lăm đĭ-đăng lu kon drŏ-nglo mă Jêrusalem wei rong,
ưh kơ đei minh 'nu bu mă rôp ti dui sư
'Bar tơdrong gleh 'nâu truh bơih kơ ih
Bu gô nhơ̆m hmoi kơ ih tơdrong pơrăm,
pơngot rơwĕt păng đao gưm truh kơ ih,
Bơngai bu gô pơlung ih
Lu kon pơlei ih lôch hơngơ̆t bơih,
lu sư 'bĭch tơ rim mum trong pơlei
Nhen thoi kon juei hrơ̆p lăm hơnhuăl
Nhen thoi 'bĕnh hăm tơdrong Kră Yang hil mĭl
păng tơdrong Kră Yang 'Bok Kei-Dei chrih
Na, dang ei, mơ̆ng bĕ tơdrong 'nâu ơ lu bơngai pơmat-tat,
lu bơngai suai mă-lei ưh kơ đei yua đơ̆ng tơdrô
Kră Yang khan thoi âu:
“Sơ̆ kon pơlei Inh jur tơ Êyiptơ oei tơ noh;
đơ̆ng rŏng kơ noh bơngai Asiri pơjuă pơđep ngôi lu sư tơdrong kơ đei
Ơ lu anih bri juơ pơlei Jêrusalem,
iung hơri hiôk chơt hơdai bĕ,
yua kơ Kră Yang pơlung kon pơlei Sư,
huai iŏk dơ̆ng bơih Jêrusalem
Kră Yang tơ'bôh ăn bơih tơdrong jang ti rơgoh Sư
'bơ̆t anăp măt rim kơ teh đak;
đĭ-đăng teh đak gô 'bôh
tơdrong dŏng pơklaih Kră Yang 'Bok Kei-Dei lu bơ̆n
Lu iĕm weh bĕ, weh bĕ, weh lĕch bĕ đơ̆ng anih noh
Lĕch bĕ đơ̆ng noh pơm akâu kơdih mă rơgoh
Ơ lu bơngai chĕp tơmam Kră Yang
Lu iĕm weh lĕch ưh kơ mah hăt hot,
kư̆m ưh kơ mah kơdâu klĕnh;
Kră Yang gô năm adrol kơ lu iĕm
păng Kră Yang 'Bok Kei-Dei Isơrael năm đơ̆ng rŏng wei-lăng iĕm
Âu, đĭch đam Inh gô pơm hăm tơdrong gơh hơgei;
đe gô pơư, tơiung pơyom, đe gô pôk hơtŏk
Đei lơ bơngai lăng tơ akâu jăn Sư hlĭch krưp
ưh pă hơbŏ kơ kon bơngai,
lăng akâu sư ưh pă nhen kơ kon drŏ-nglo kon bơngai
Thoi noh Sư gô pơm kơ lơ teh đak lăng hlĭch
Lu pơtao gô pơŏm 'bơ̆r yua kơ Sư;
yua kơ lu sư 'bôh tơdrong ưh tam đei bơngai bu roi ăn kơ lu sư
Păng lu sư gô hlôh băt tơdrong lu sư tam mă kơtơ̆ng
Bơngai bu lui tơdrong lu nhôn roi tơbăt bơih,
păng ti Kră Yang đei pơdah ăn kơ bu bơih
Sư bơngai đe areh păng đe kuă kơ sư
Sư ling-lang pŭ iŏk tơdrong ơh sơ'ngon pơmat-tat jĭ jơhngơ̆m
Thoi bơngai mă đe ôn muh măt ưh kơ sư
Đe areh kơ sư; lu bơ̆n lăng sư kư̆m ưh kơ đei rơ-a kiơ
Sĭt tơpă, sư bơih pŭ tơdrong jĭ jăn kơ lu bơ̆n,
sư pŭ hơnong iŏk tơdrong ơh sơ'ngon lu bơ̆n,
mă lu bơ̆n lăng ngeh khan đơ̆ng Kră Yang 'Bok Kei-Dei teh pơjĭ,
păng pơmat Sư
Đe 'bet sư rơka yua kơ tơdrong yoch lu bơ̆n
Yua kơ tơdrong kơnê̆ lu bơ̆n na đe pơjĭ sư
Đơ̆ng sư chu đe phak na lu bơ̆n đei hiôk-hian
Sư chu pŭ rơka wă kơ bơ̆n gơh klaih hiôk
Đĭ-đăng lu bơ̆n thoi triu jrok trong
Rim 'nu kiơ̆ trong kơdih:
Lei na Kră Yang iŏk đĭ tơdrong yoch lu bơ̆n
tơpŭ ăn kơ sư
Lei na Inh gô jô̆ sư hơtŏ hăm bơngai yŏng tih
Păng Kră Yang gô jô̆ sư lei-lăi hăm lu bơngai nuih pran,
yua kơ sư tuh jao tơdrong arih sư kơdih truh kơ lôch,
đe jô̆ lăm khŭl bơngai kơnê̆;
mă tơpă sư pŭ iŏk tơdrong yoch kơ lơ bơngai
păng krao khan ăn kơ lu bơngai yoch
Pơih mă să bĕ hnam khăn ih
Pơih lang mă să bĕ anih ih oei;
'nĕ kơ rôp pơjăng;
dăng tơlei mă kơjung rơdăng,
pơ̆ng 'long hơdrơ̆ng mă kơjăp
Yua kơ iĕm gô rai lơ năm tơ gah 'ma păng gah 'ngiĕo;
adrĕch adrung iĕm gô đei iŏk lu teh đak,
păng gô oei tơ lu pơlei mă đĭ lê̆ bri juơ boih
'Nĕ kơ hli; yua kơ iĕm gô ưh kơ đei mơlâu ôh
'Nĕ kơ bơngơ̆t; yua kơ đe ưh pă pơm kơ iĕm mơlâu dơ̆ng bơih
Ih gô hiơt tơdrong mơlâu kơplah iĕm oei mơlôh sơ̆,
păng ưh pă 'blŏk dơ̆ng tơdrong mơlâu kơplah iĕm adro
Yua kơ Tơ'ngla pơjing iĕm noh klo iĕm
Anăn Sư Kră Yang Tih Hloh
Tơ'ngla huai iŏk iĕm noh mă Tơ'ngla Rơgoh Isơrael;
Sư noh boih Kră Yang 'Bok Kei-Dei kơ đĭ plĕnh teh
Kră Yang krao iŏk iĕm thoi drŏ-kăn
klo achăng lê̆ păng ơh sơ'ngon lăm jơhngơ̆m,
nhen thoi akăn iŏk oei kơplah oei mơlôh,
Kră Yang 'Bok Kei-Dei iĕm khan thoi noh
Inh achăng hŭt iĕm lăp minh kơchon;
mă-lei hăm tơdrong 'mêm mơnat tih Inh gô sơng iŏk iĕm brŏk
Inh lăng tơdrong noh thoi đak lơ̆p jơhnơr Nôê sơ̆
Thoi Inh pơkă khan đak ưh kơ đei layơ wă lơ̆p pơđĭ kơpal teh đơ̆ng;
na Inh kư̆m pơkă khan Inh ưh pă hil kơ iĕm dơ̆ng bơih
păng kư̆m ưh kơ wă chrih phak iĕm dơ̆ng
Mă đơ̆ng kông hiŏng tơ nai,
mă đơ̆ng groi rĭ tơplih,
mă-lei jơhngơ̆m đon Inh 'mêm mơnat hăm iĕm
ưh kơ đei tơplih
jơ̆ Tơ'ngla 'mêm mơnat kơ iĕm pơma thoi noh
Inh gô iŏk tơmo gôh gĭt pơm hnam thôt,
iŏk tơmo gĭt rang pơm rim 'măng jang ih
păng đĭ-đăng dur ih tă pơm păng tơmo gĭt ngăl
Đĭ-đăng kon ih gô đei Kră Yang bơtho tơ'bôh,
păng tơdrong hiôk-hian kon hơ'lơ̆p ih gô tih tơpă
Tơdrong 'lơ̆ng tơpăt hơnơ̆ng gô pơm kơ ih kơjăp
Tơdrong đe pơjuă pơđep gô weh ataih đơ̆ng ih
yua kơ ưh kơ đei hli tơdrong kiơ ôh
Ih gô klaih đơ̆ng tơdrong hli tơrơ,
yua kơ tơdrong noh ưh kơ đei layơ truh jê̆ ih
'Nâu, Inh bơih pơjing bơngai hơjơ̆m dơhlu ŭnh soh ngar
păng hơjơ̆m tơmam tơblah wă yua;
păng kư̆m đơ̆ng Inh bơih pơjing lu bơngai chă pơrăm
Wă chă pơm tơdrong pơrăm
Athei pơgling đon păng năm bĕ tơ Inh,
mơ̆ng Inh na bơhngol lu iĕm gơh arih
Inh gô pơm tơdrong pơgơ̆p hăm lu iĕm ling-lang,
wă khan tơdrong 'mêm mơnat tơpă Inh pơkă hăm Đawit
'Nâu, Inh ăn kơ sư jing bơngai pơm kơdranh ăn kơ lơ bơngai,
pơm yŏng păng pơm bơngai wei-lăng lơ kon pơlei
Na iĕm gô krao pơtơm teh đak mă iĕm ưh tam mă băt
Teh đak ưh tam mă băt kơ iĕm gô kơdâu năm tơ iĕm
Yua kơ đơ̆ng Kră Yang 'Bok Kei-Dei iĕm
păng Tơ'ngla 'Lơ̆ng Rơgoh Isơrael,
jơ̆ Tơ'ngla pôk ư-ang kơ iĕm
Chă bĕ Kră Yang kơplah bơ̆n oei gơh tơ'bơ̆p;
krao khan bĕ kơplah Sư oei jê̆
Kră Yang khan: “Đon tơchĕng Inh phara kơ đon tơchĕng lu iĕm,
trong lu iĕm phara kơ trong Inh
Plĕnh kơjung hloh kơ teh dang yơ,
na trong Inh kơjung hloh kơ trong lu iĕm păng
Đon tơchĕng Inh kơjung hloh kơ đon tơchĕng lu iĕm kư̆m dang noh
Nhen đak 'mi păng prĕl jur đơ̆ng kơpal plĕnh,
păng ưh kơ đei wih hơlơ̆k dơ̆ng,
mă-lei pơm kơ teh hơyuh pơm kơ teh đei mơ̆r
păng 'ba hơbo bluh chăt tơmơ̆ng
đei găr adrĕch ăn kơ bơngai rei,
đei tơmam sa ăn kơ bơngai sa
'Long hơngo gô chăt iung tơplih ăn kơ 'long jơla
păng 'long gơsing gô tih kơjung tơplih ăn kơ 'long jơ'bôt jơla;
noh tơdrong wă ăn kơ bơ̆n 'blŏk hơdơ̆r kơ anăn Kră Yang,
minh tơdrong tơdra tơbăt ling-lang ưh kơ đei layơ tôch ôh
Kră Yang khan thoi âu:
Athei wei bĕ tơdrong 'lơ̆ng tơpăt
Păng pơm bĕ tơdrong trŏ 'lơ̆ng;
yua kơ tơdrong dŏng pơklaih Inh wă jê̆ truh
păng tơdrong 'lơ̆ng tơpăt Inh wă jê̆ pơdah bơih
Pŭn dêh kơ bơngai bu pơm tơdrong noh
Păng pŭn dêh kơ kon sâu đe bu wei kơjăp tơdrong trŏ;
wă khan wei răk ưh kơ pơm glăi năr pơdơh Sa'bat
păng wei ti ưh kơ pơm minh tơdrong kơnê̆ ayơ
Bơngai tơmoi pơgơ̆p hăm Kră Yang bơih 'nĕ kơ pơma khan:
“Kră Yang sĭt gô lăng inh pha kơ kon pơlei Sư
'Nĕ ăn bơngai krĕo kư̆m pơma khan:
“Inh jơ̆ tơnơm 'long kro
Kră Yang khan thoi âu:
Lu bơngai krĕo wei năr pơdơh Sa'bat Inh
Rơih iŏk dôm tơdrong Inh lăp đon,
chĕp kơjăp nơ̆r pơgơ̆p Inh
Ơ khŭl sem dơrong tơ anih tơmăn glă,
Khŭl lu sem bri, đĭ-đăng năm sa bĕ
Lu bơngai Isơrael gak tă kơ măt tol,
ưh kơ băt tơdrong kiơ
Đĭ-đăng lu sư thoi kŏ kơmlo,
ưh kơ băt kơ kuăl,
păng tep blêk apo kư̆ kă đĕch
Lu sư jơ̆ kŏ sa dư, ưh kơ băt phĭ
Noh bơih lu bơngai wei triu ưh kơ hlôh wao:
Chă wơ̆t kiơ̆ trong kơdih lu sư;
rim 'nu lu sư chă tơdrong pơyua kơdih,
đơ̆ng blŭng truh tơ tôch
Bơngai 'lơ̆ng tơpăt lôch đĭ
Ưh kơ đei bơngai bu 'blŏk hơdơ̆r
Bơngai đei jơhngơ̆m đon 'mêm mơnat đĭ hiong
Ưh kơ đei bơngai bu băt tơchĕng khan
Bơngai 'lơ̆ng tơpăt Kră Yang iŏk sư
wă kơ sư huay kơ 'bơm tơdrong truh răm
Sư mơ̆t lăm tơdrong hiôk-hian
Lu bơngai arih 'lơ̆ng tơpăt,
gô lôch pơdơh tơ anih sư kơdih
Lu iĕm hiĕk che bơle kơ bơngai bu
Lu iĕm ha 'bơ̆r să
Liĕl hơpiĕt iĕm pơpơm kơnê̆ pơjăm bu
Lu iĕm ưh kơ băt iĕm kon sâu bơngai kơnê̆
pơma hơlĕnh hă
Lu iĕm tơhưch băl 'bơ̆t tơm 'long kôih
Ala kơ yơ̆p hơmŭl 'long hơdrih;
pơlôch kon sâu pơm tơmam soi tơ lăm thŭng thong,
tơ lăm trôm tơmo tih
Lu tơmo iel rang tơ lăm thŭng noh jing rup Yang iĕm
Tơ lu tơmo noh lu iĕm tuh đak rơmă
păng pơyơ̆r tơmam huch,
păng phe 'ba pơm tơmam soi kơ lu tơmo 'noh
Liơ mă inh gơh ngach ưh kơ blĕk kơ tơdrong 'noh
Tơ kơpal kông kơjung lu iĕm dan giơng tep,
păng tŏk tơ noh wă pơyơ̆r tơmam soi
Iĕm gleh lap bơih yua kơ trong ataih;
mă-lei lu iĕm ưh kơ đei khan, noh jơ̆ tơdrong kơ đei
Lu iĕm chă 'bôh bơih jơhngơ̆m pran kơ iĕm kơdih,
na iĕm ưh kơ đei rơdu tơrăn
Gơneh gơnơm kơ bu iĕm hli yom kơ bu,
na iĕm mah pơma hơlĕnh kơ Inh
Ưh pă 'blŏk kơ Inh
Ưh pă 'măn Inh lăm jơhngơ̆m iĕm,
hăm trŏ yua kơ Inh oei ngăn đunh dêh,
na iĕm ưh kơ hli kơ Inh
Inh gô tơ'bôh pơdah tơdrong 'lơ̆ng iĕm tơdrong iĕm jang
Păng tơdrong noh tă ưh kơ đei yua kơ iĕm ngăl
Inh ưh kơ wă jô̆ yoch ling-lang ôh,
kư̆m ưh kơ hil mĭl ling-lang mơ̆n,
hli kơ kơnh gô rơdu bơhngol
păng kial dui jơhngơ̆m kon bơngai mă Inh đei pơjing bơih kư̆m hiong
Inh 'bôh trong lu sư,
mă-lei Inh gô pơklaih gô dui ba hăm nơ̆r pơlung
“Krao ôr mă re bĕ 'nĕ kơ ĕnh,
ôr jreo mă re thoi keng,
roi tơbăt bĕ kơ kon pơlei Inh tơdrong lu sư pơm plơ̆
Păng pơm plơ̆ kơ hnam Jakôp tơdrong yoch lu sư
Rim năr lu sư chơchă Inh;
păng chơt hiôk băt kơ trong Inh
Thoi kon pơlei pơm tơdrong 'lơ̆ng tơpăt,
păng ưh kơ đei layơ hiơt kơ khôi juăt Kră Yang 'Bok Kei-Dei lu sư kơdih,
lu sư krao apinh Inh sek tơlang ăn tơpăt jơhngơ̆m lu sư hiôk
năm jê̆ Kră Yang 'Bok Kei-Dei
Tơpă lu iĕm ơ̆t kơ sŏng sa wă chă tơdrong pơjah tơhil băl,
tơrôp ti pơm tơdrong kơnê̆ tơ'bet băl;
Lu iĕm ưh kơ gơh ơ̆t kơ sŏng sa thoi dang ei,
wă kơ nơ̆r lu iĕm ôr gô kơtơ̆ng tơ plĕnh
Noh hăm trŏ tơdrong ơ̆t kơ sŏng sa mă Inh lăp đon
Iĕm iŏk jơhngơ̆m đon ala kơdih
Kŭp kơ̆l thoi 'long gơlăr
'Bĭch kơpal 'bi păng tơnuh
'Noh hăm trŏ kơ tơdrong noh iĕm khan ơ̆t kơ sŏng sa
Minh năr pơm kơ Kră Yang hiôk jơhngơ̆m ah
Noh hăm trŏ ưh kơ trŏ ơ̆t kơ sŏng sa mă Inh lăp đon
hrĕch lê̆ tơlei glang tơdrong kơnê̆,
plôh lê̆ đêl đe chô̆ đơ̆ng 'long ăt
Tơlĕch achăng lu bơngai đe pơjuă pơđep gơh hơgei,
gơ̆ lê̆ rim 'long ăt dah kiơ
Hăm trŏ kơ ih athei asong tơmam sa kơ lu bơngai pơngot rơwĕt,
chông ba lu bơngai dơnuh hin ưh kơ đei hnam wih tơ lăm hnam iĕm kơdih,
lăp iĕm 'bôh bơngai akâu hoh athei pơhrŭk ăn,
păng 'nĕ kơ weh muh măt ưh kơ lăng lu 'nhŏng oh minh sĕch akar lu iĕm kơdih, dah kiơ
Na tơdrong ih pơm gô rang hơdah thoi pơgê hrôih;
rơka ih gơh klaih 'bônh
Tơdrong 'lơ̆ng tơpăt ih gô năm adrol kơ ih
tơdrong ư-ang Kră Yang gô wei-lăng đơ̆ng rŏng ih
Kơplah noh ih krao apinh Kră Yang gô tơl tơwih;
ih krao Sư dŏng tơgŭm Sư khan: Đei Inh tơ âu
“Dah ih hŭt lê̆ tơdrong pơjuă pơđep
păng ưh kơ đei dơhlâu ti pơma kư̆ kă
Tơdah iĕm đĭ jơhngơ̆m rong lu bơngai pơmat-tat
păng asong ăn sa phĭ kơ lu bơngai pơngot,
lei tơdrong hơdah ih gô pơchrang lăm măng mu,
kơplah noh măng ih thoi lĕ kơ 'năr dơ̆ng
Kră Yang ling-lang gô chông ba ih
ăn kơ ih tôm mah lăm anih teh hrĕng kro,
pơm ăn kơ akâu jăn ih pran jăng
Ih thoi lĕ pơgar đe ruh đak ling-lang,
thoi tu đak glung ưh kơ đei layơ hrơ̆
Lu adrĕch adrung ih gô tơiung hơmet dơ̆ng anih sơ̆ đĭ pơchah tơphĕ
Iĕm gô hơmet dơ̆ng lu hơnă so đơ̆ng lơ kơ jơhnơr adrol sơ̆
Đe gô jô̆ pôk iĕm bơngai hơmet ming dur pơlei mă đĭ păk pơchah
hơmet ming trong pơlei ăn kơ lu kon pơlei oei
Tơpă ti Kră Yang ưh kơ sĭ kơđeh ôh na mă ưh kơ gơh pơklaih;
đon Sư kư̆m ưh kơ sĭ kơ klĭk ôh mă ưh kơ gơh kơtơ̆ng
Mă-lei 'noh đơ̆ng tơdrong kơnê̆ lu iĕm,
pơm pơklah iĕm hăm Kră Yang 'Bok Kei-Dei;
păng tơdrong yoch lu iĕm na Kră Yang ôn muh măt sư đơ̆ng lu iĕm,
dĭng mah Sư ưh pă mơ̆ng lu iĕm
Ti lu iĕm 'mê̆-'mach đơ̆ng pham bơngai iĕm pơlôch
Hơnglâu iĕm 'mê̆-'mach đơ̆ng tơdrong yoch kơnê̆
'Bơ̆r lu iĕm đĭ pơma hơlĕnh
Hơpiĕt lu iĕm pơma jŏk tơdrong kơnê̆
Chă tơkêng băl ưh kơ kiơ̆ tơdrong tơpăt
Pơjah băl kư̆m ưh kơ đei kiơ̆ tơdrong tơpăt hơnơ̆ng
Đĭ-đăng tă kơ gơnang kơ tơdrong hiong răm, pơma hơlĕnh pơdăr,
lu sư tơchĕng kơ tơdrong kơnê̆ păng pơm tơdrong răm
Wai dŭng ưh kơ gơh yua pơm ao,
lu sư ưh kơ gơh hrŭk hăm tơmam wai dŭng
Tơdrong jang lu sư jơ̆ tơdrong kơnê̆ tơpă,
ti lu sư pơm tơdrong tơblah tơblŭng
Jơ̆ng lu sư kơdâu năm wă pơm tơdrong kơnê̆,
hăt hot pơlôch bơngai ưh kơ đei tơdrong yoch;
đon lu sư tơchĕng jơ̆ hơlĕnh pơdăr,
lu sư ba tơdrong pơrăm păng pơchah pơchek đĭ rok trong gơlong lu sư yak
Lu sư ưh kơ băt trong hiôk-hian,
lăm trong lu sư kư̆m ưh kơ đei trong tơpăt hơnơ̆ng,
lu sư pơm kơdih lu trong đŏng đĕo,
bơngai bu năm lăm trong 'noh sư ưh kơ băt tơdrong hiôk-hian
Lei na tơdrong tơpăt hơnơ̆ng ataih kơ lu bơ̆n,
tơdrong 'lơ̆ng tơpăt kư̆m ưh kơ kĕ truh jê̆ lu bơ̆n
Lu bơ̆n chang tơdrong hơdah mă-lei 'nâu tă tơ tơdrong măng mu,
lu bơ̆n chang tơdrong hơdah hơdong mă-lei yak năm lăm tơdrong măng mu
Lu bơ̆n chă pơpel hơbơ̆ rok kiơ̆ tơnăr thoi bơngai măt tol;
chă hơbơ̆ thoi bơngai ưh kơ đei măt;
kơplah 'năr dơ̆ng bơ̆n nơnăm pơ̆k iung thoi yak lăm măng mu;
lăm lu bơngai pran kơtang mă bơ̆n thoi bơngai lôch
Lu bơ̆n ling-lang grĕnh ôr thoi chơgơu,
păng tơngưih thoi sem kơtơp;
lu bơ̆n chang hơmĕng tơdrong tơpăt hơnơ̆ng mă-lei ưh kơ đei,
chang tơdrong dŏng pơklaih mă-lei sư rai ataih đơ̆ng bơ̆n
Tơdrong yoch lu nhôn pơm rai lơ 'bơ̆t anăp Ih
Tơdrong yoch lu nhôn roi pơdah, ayăt hăm lu nhôn
Tơdrong yoch kơnê̆ lu nhôn oei oei hăm lu nhôn,
păng lu nhôn băt tơdrong yoch kơnê̆ lu nhôn
Lu nhôn yoch bơih, blah plơ̆ Kră Yang,
păng tơwih rŏng ưh kơ wă kiơ̆ Kră Yang 'Bok Kei-Dei lu nhôn
Lu nhôn pơma tơdrong kơnê̆ blơ̆ blĕch păng blah
Tơchĕng lĕch nơ̆r pơma hơlĕnh đơ̆ng lăm jơhngơ̆m
Tơdrong tơpăt ưh pă đei bơih,
lu bơngai weh đơ̆ng tơdrong kơnê̆ đe rôp tơgar iŏk
Kră Yang 'bôh na sư ơh sơ'ngon
yua kơ ưh kơ đei tơdrong tơpăt hơnơ̆ng
Sư 'bôh ưh pă đei bu tơgŭm
păng Sư lăng hlĭch ưh pă đei bu krao, chă tơgŭm băl
Na Kră Yang yua hloi ti Sư kơdih dŏng pơklaih;
păng iŏk tơdrong 'lơ̆ng tơpăt Sư kơdih na tơiung tơgŭm
Kră Yang iŏk tơdrong tơpăt hrŭk thoi ao mam
păng iŏk tơdrong dŏng pơklaih,
yơ̆l thoi môk kơlăm Sư iŏk tơdrong pơm 'mong pơm thoi hơbĕn ao hrŭk,
sư iŏk đĭ jơhngơ̆m tơnăp wăn tăp tơ akâu pơm thoi hơbĕn ao
Đơ̆ng gah bơmơ̆t đe gô hli yom kơ anăn Kră Yang
Đơ̆ng gah măt 'năr lĕch gô hli pơyom kơ tơdrong ư-ang Sư;
yua kơ Sư gô truh thoi đak krong ro jăng
hơyuh kial dui jơhngơ̆m đơ̆ng Kră Yang puh pơđông lê̆
Kră Yang khan: “Gah Inh 'nâu, noh boih tơdrong Inh pơgơ̆p hăm lu sư
Yang bơhngol Inh oei tơ lăm iĕm păng lu nơ̆r Inh tah bơih lăm 'bơ̆r iĕm, gô ưh kơ weh đơ̆ng 'bơ̆r iĕm păng 'bơ̆r adrĕch adrung kon sâu iĕm đơ̆ng dang ei ling-lang truh kơ ning-mônh,” Kră Yang khan thoi noh
Măng mu gô gom jơ̆p kơ teh đak
păng măng klăm gô klơ̆p lu kon pơlei
Mă-lei Kră Yang gô pơchrang tơ kơpal ih
păng tơdrong ư-ang Sư gô tơ'bôh tơ kơpal ih
Lu teh đak gô năm tơ tơdrong hơdah ih
păng lu pơtao gô tơkan tơ tơdrong 'brưch hơdah ih
Ngơk bĕ muh măt ih păng lăng
Đĭ-đăng lu sư akŭm băl wă năm tơkan tơ ih
Lu kon drŏ-nglo ih gô tơkan đơ̆ng ataih;
lu kon drŏ-kăn ih đe gô kơ'mĭn glơng tơ ti
Kơplah noh kơnh ih gô 'bôh đei tơdrong hơdah hơdong,
jơhngơ̆m ih gô mơn hiôk chơt;
đĭ-đăng tơmam đơ̆ng đak dơsĭ gô tuh tơ ih,
tơdrong mơdrŏng rim kơ teh đak gô truh tơ ih
Khŭl aseh lăk-đa gô 'bĕnh-'bang kơ dêh char ih,
kon aseh lăk-đa đơ̆ng dêh char Mađian păng Êpha
Lu bơngai mơdro đơ̆ng Sêba truh,
chĕp ba maih păng tơmam 'bâu phu
păng hơri ư-ang kơ Kră Yang
Khŭl sem dơrong đơ̆ng dêh char kêdar gô akŭm tơ ih
lu triu tơno dêh char Nêbaôt gô yua pơm tơmam soi pơyơ̆r,
Inh gô iŏk tơdrong đe pơyơ̆r lu sư tơ kơpal chơnang soi Inh
Na Inh gô pơm kơ hnam ư-ang Inh rai ư-ang hloh
Lu đe bu âu, păr thoi hơmơ̆l,
thoi sem kơtơp păr wih tơ tơpu sư kơdih
Tơpă lu bŏl đak dơsĭ răp gô Inh ngơ-ngei,
lu duk Tarêsi adrol hloh
gô năm ba lu kon drŏ-nglo ih wih đơ̆ng ataih,
hơdai hăm hu maih lu sư,
wă kơkuh kơ anăn Kră Yang, 'Bok Kei-Dei ih
Tơ'ngla 'lơ̆ng Rơgoh Isơrael,
yua kơ sư pơm bơih kơ ih đei tơdrong ư-ang
Lu bơngai tơmoi gô man pơdơ̆ng ming dur ih
păng pơtao lu sư gô bơ̆jang kơ ih
kơplah Inh hil mĭl đei teh tôn mă-lei 'bơ̆t Inh mơnat,
Inh pơm 'lơ̆ng kơ ih dơ̆ng
Măng jang ih gô pơih ling-lang,
măng năr ưh kơ đei layơ tang,
wă kơ đe chĕp mŭk tơmam đơ̆ng rim kơ teh đak truh ăn kơ ih,
na lu pơtao gô năm chĕp ba tơmam gĭt ăn kơ ih
Tơdrong ư-ang dêh char Liban gô truh tơ ih
'Long hơngo 'long krăk, hơngo hla iĕ hai,
wă hơmet ming anih 'lơ̆ng rơgoh Inh
Inh gô pơm kơ anih 'lơ̆ng rơgoh Inh ư-ang
Sơ̆ đe hiơt đe areh kơ ih,
păng ưh kơ đei bu năm rok lăm ih
'Nâu Inh gô pơm ăn kơ ih jing rŏ ling-lang,
jing tơdrong chơt hiôk kơ lơ bơngai ling-lang hlŏng hloi
Ih gô mŏm đak toh lu dêh char
păng lu pơtao thoi mĕ gô tơmŏm 'me rong Ih
Ih gô băt kơ Inh bơih Kră Yang Tơ'ngla dŏng pơklaih ih
Tơ'ngla huai iŏk ih păng Tơ'ngla mơsêh pran kơtang adrĕch Jakôp
Inh gô ăn maih tơplih kơ kong,
ăn hu gô tơplih kơ bơsei,
ăn kong tơplih ăn kơ ih 'long,
ăn bơsei tơplih ăn kơ ih tơmo
Inh gô ăn tơdrong hiôk-hian pơm yŏng wei-lăng ih
păng tơdrong 'lơ̆ng tơpăt pơm yŏng pơgơ̆r ih
Lăm dêh char ih gô ưh pă kơtơ̆ng bơih gah tơdrong pơm kơnê̆,
mă lăm hơdral teh đak ih kư̆m ưh pă đei pơchah răm dơ̆ng bơih;
mă-lei ih gô krao dur ih kơdih noh tơdrong “Dŏng pơklaih”
'măng jang ih kơdih noh tơdrong “Bơnê ư-ang
Măt 'năr ưh pă pơchrang hơdah kơ ih kiơ̆ kơ'năr
Tơdrong hơdah rang khei kư̆m ưh pă pơchrang kơ ih kiơ̆ kơmăng
Mă-lei Kră Yang jơ̆ tơdrong hơdah kơ ih ling-lang hlŏng hloi
Kră Yang 'Bok Kei-Dei ih noh tơdrong ư-ang ih
Măt 'năr ih ưh pă mơ̆t dơ̆ng bơih,
măt khei ih kư̆m ưh pă weh hiong,
yua kơ Kră Yang bơih tơdrong hơdah ling-lang ăn kơ ih
“Dôm lu năr ih nhơ̆m hmoi ơh sơ'ngon gô tôch đĭ
Bơngai tŏ sĕt hloh gô jing rơbâu hơngan
Bu iĕ hloh gô jing minh khŭl kon pơlei pran kơtang
Inh bơih Kră Yang
gô pơm pơkeh tơdrong 'noh trŏ kơ khei 'năr
Wă roi tơbăt sơnăm Kră Yang mơnat,
păng năr Kră Yang 'Bok Kei-Dei lu bơ̆n pơm tơwih;
wă pơlung đĭ-đăng lu bơngai ơh sơ'ngon
Lu sư gô pơdơ̆ng ming đêl lu anih pơchah răm sơ̆
Tơiung dơ̆ng lu anih đĭ juơ so sơ̆
Lu sư gô hơmet tơiung lu pơlei mă pơchah răm,
lu anih mă đĭ jing bri juơ đunh jơhnơr bơih
Lu bơngai tơmoi oei tơ noh wă wei rong khŭl triu lu iĕm,
lu bơngai tơmoi gô choh mir chŭn păng pơtăm hơmu ăn kơ lu iĕm
Gah lu iĕm đe gô krao iĕm 'bok soi Kră Yang,
đe gô krao iĕm đĭch đam Kră Yang 'Bok Kei-Dei lu bơ̆n;
lu iĕm gô sa tơmam đơ̆ng lu dêh char
păng tơdrong hiôk rơnŭk đơ̆ng lu sư
Nhen thoi teh pơm ăn kơ 'long bluh tơmơ̆ng
thoi pơgar rei adrĕch bluh chăt thoi yơ
Na Kră Yang kư̆m pơm ăn kơ tơdrong 'lơ̆ng tơpăt,
păng tơdrong bơnê ư-ang bluh chăt 'bơ̆t anăp rim kơ adrĕch kon bơngai thoi noh mơ̆n
Yua kơ Siôn na inh ưh kơ đei ngăn hreh ôh,
yua kơ Jêrusalem na Inh ưh kơ đei pơdơh hiôk ôh
Dĭng truh tơ layơ tơdrong 'lơ̆ng tơpăt sư pơchrang thoi hơdah 'mơ̆i
păng tơdrong dŏng pơklaih sư khơ̆ng thoi lĕ pla ŭnh hơchô̆ hơpaih
Ih jing môk pơtao 'lơ̆ng rŏ lăm tơpang ti Kră Yang,
pơm môk pơtao lăm tơpang ti Kră Yang 'Bok Kei-Dei ih
Thoi bơngai tơdăm oei kơ bơngai adruh 'nao iung,
kư̆m thoi lu kon drŏ-nglo ih gô oei hăm ih;
thoi bơngai 'nao iŏk akăn gô hiôk chơt yua kơ akăn sư 'nao iŏk
Na Kră Yang 'Bok Kei-Dei ih kư̆m hiôk chơt yua kơ ih
Ơ pơlei Jêrusalem, Inh 'măn bơih bơngai gak tơ kơpal dur ih,
kơ năr kơmăng lu sư ưh kơ đei oei hreh,
ơ lu iĕm bơngai mă tơ'blŏk kơ Kră Yang,
Kŭm 'nĕ ăn kơ Kră Yang pơdơh dĭng truh tơ Sư pơjing tơiung dơ̆ng pơlei Jêrusalem,
păng pơm kơ sư đei đe ư-ang jơ̆p kơ teh đak
Mă-lei lu bơngai yuă kĕch 'ba mi bơih lu sư gô đei sŏng sa 'ba mi noh,
păng hơri bơnê ư-ang kơ Kră Yang,
păng lu bơngai phĕ plei hơmu gô huch sik hơmu sư
tơ lăm cham hnam 'lơ̆ng rơgoh Inh
Đe gô krao lu sư Kon Pơlei Rơgoh
Kon pơlei mă Kră Yang huai iŏk;
gah ih đe gô krao kơ ih pơlei tih đe chơchă,
pơlei mă ưh pă hŭt lê̆ juơ dơ̆ng
Bu Tơ'ngla mă truh đơ̆ng char Eđôm
Đơ̆ng pơlei Bôsra
Na hrŭk hơbĕn ao gôh rang hơdah,
yak năm hăm tơdrong pran kơtang
Noh Inh bơih Tơ'ngla pơma nơ̆r 'lơ̆ng tơpăt
Tơ'ngla mơsêh mơyang tih-tin wă dŏng pơklaih
Yua kơ kiơ ao Ih tong đak 'brê
Ao tai Ih 'brê thoi bơngai pơjuă đak hơmu
“Minh 'nu Inh đĕch pơjuă păng hmĕt đak hơmu,
ưh kơ đei bu mă đơ̆ng kon pơlei oei hăm Inh
Lăm tơdrong hil Inh pơjuă lu sư,
lăm tơdrong Inh mĭl Inh pơjuă bơhlơ̆r lu sư
Pham lu sư tơprah 'bơm ao Inh,
ao tai Inh pham klep jơ̆p-jang
Lăm jơhngơ̆m Inh pơkă bơih kơ năr wă pơm 'mong,
păng sơnăm mă Inh dŏng pơklaih truh bơih
Inh chă lăng mă-lei ưh kơ đei bu tơgŭm
Inh lăng hlĭch yua kơ ưh kơ đei bu dŏng
Na Inh yua kơkŏng ti Inh wă dŏng jei gah Inh
Păng tơdrong Inh hil mĭl dŏng tơgŭm Inh
Inh pơjuă gơhlơ̆r bơih lu kon pơlei lăm tơdrong hil mĭl
Inh ăn kơ lu sư suai hăm tơdrong Inh hil mĭl,
păng pơlôch bơih pham lu sư lĕch tơ kơpal teh
Inh gô roi tơ'blŏk tơdrong Kră Yang 'mêm mơnat,
păng hơri bơnê ư-ang kơ Kră Yang
kơ dôm lu tơdrong mă Kră Yang pơm bơih
kơ lu bơ̆n păng tơdrong 'lơ̆ng tih Sư ăn kơ adrĕch Isơrael,
dôm lu tơdrong mă Sư đei ăn kơ bơ̆n,
kiơ̆ kơ tơdrong Sư 'mêm Kră Yang dŏng pơklaih lu sư bơih
Lăm lu sư đei tơdrong pơmat-tat, Kră Yang kư̆m wang pơmat-tat,
păng linh jang 'lơ̆ng 'bơ̆t anăp lu sư dŏng pơklaih lu sư boih
Đơ̆ng jơhngơ̆m mơnat păng 'mêm kơeng na huai iŏk lu sư
Kră Yang pôk kơ'mĭn lu sư
ling-lang rim năr đơ̆ng sơ̆
Mă-lei lu sư oei ayăt plơ̆,
păng pơm ăn kơ Yang Bơhngol 'Lơ̆ng Kră Yang sơ'ngon
Na Kră Yang jing ayăt hăm lu sư;
Kră Yang kơdih tơblah hăm lu sư
Tơ'ngla mă pơm kơ kơkŏng ti ư-ang pran kơtang
Kră Yang năm gah ti 'ma Môis
Mă pơm kơ đak dơsĭ tơklah 'bơ̆t anăp lu sư
Wă kơ anăn Kră Yang oei đei ling-lang ưh kơ đei tôch
Yang Bơhngol 'Lơ̆ng Kră Yang ăn bơih kơ lu sư pơdơh
Nhen thoi khŭl sem dơrong jur tơ anih thŭng
Kră Yang dui ba kon pơlei Sư kư̆m thoi noh
Wă pơm kơ anăn Sư ư-ang
Ơ Kră Yang liơ Ih pơm ăn kơ lu nhôn tơklah jrok ataih kơ trong gơlong Ih
Liơ Ih pơm ăn lăm jơhngơ̆m lu nhôn arăng ưh kơ hli kơ Ih
Apinh Ih wih hơlơ̆k bĕ yua kơ lu đĭch đam Ih,
păng yua kơ lu adrĕch adrung jing mŭk tơmam Ih
Kơplah Ih pơm lu tơdrong trŏ kơ hli krưp mă lu nhôn ưh kơ đei tơchĕng 'bơm
Na Ih jur păng lu kông tơdrŏ pơpơ̆ 'bơ̆t anăp Ih
Đơ̆ng sơ̆ đe ưh tam mă băt,
đon ưh tam mă kơtơ̆ng,
măt ưh tam mă 'bôh Kră Yang nai 'nguaih kơ Sư
Tơ'ngla mă đei pơm ăn bơih kơ lu bơngai mă chang gô Sư noh
Ưh kơ đei bu krao chă anăn Ih,
kư̆m ưh kơ đei bu 'blŏk wă rôp kơjăp kiơ̆ Ih,
yua kơ Ih ôn bơih muh măt Ih kơ lu nhôn,
lê̆ lu nhôn răm lăm tơdrong yoch lu nhôn kơdih
Hnam Akŭm 'lơ̆ng rơgoh lu nhôn ư-ang,
anih mă 'bok lu nhôn hơri bơnê ư-ang kơ Ih, ŭnh sa đĭ bơih
Đĭ-đăng dôm tơmam kiơ mă lu nhôn gĭt răm đĭ bơih
Ơ Kră Yang đei tơdrong truh thoi âu, Ih oei gơh lê̆ hă
Ih oei hreh đĕch, pơm kơ lu nhôn pơmat-tat dêh hă
Lu sư ngôi tơ lăm bơsat;
oei kơmăng tơ lăm anih hrĕp,
sa 'nhĕm nhŭng păng mong đak 'nhĕm
ưh kơ rơgoh lăm gŏ lu sư
Lu sư khan: “Dơ̆ng mă ataih, 'nĕ năm jê̆ inh,
yua kơ inh rơgoh hloh kơ lu iĕm
Lu bơngai 'nâu thoi 'nhui lĕch đơ̆ng lăm trôm muh Inh,
thoi ŭnh sa prăt năr
'Nâu tơdrong mă đei chih bơih 'bơ̆t anăp Inh,
Inh gô ưh pă đei lê̆ bơih, mă-lei gô pơm tơwih trŏ,
Inh gô pơm tơwih kiơ̆ kơ tơdrong yoch lăm jơhngơ̆m sư
Tơdrong yoch kơnê̆ lu sư hăm tơdrong kơnê̆ yă 'bok lu sư
Kră Yang khan:
“Yua kơ lu sư soh bơih 'long 'bâu phu kơpal lu kông,
păng pơma kơnê̆, blei hiap Inh kơpal lu groi
na Inh gô phak jô̆ akŭm đĭ dôm tơdrong yoch
Kră Yang khan:
“Thoi đe oei 'bôh đak hơmu lăm hơie hơmu
Na khan: ‘'Nĕ kơ pơrăm lê̆,
yua kơ lăm plei noh oei đei tơdrong 'lơ̆ng
Inh kư̆m gô pơm thoi noh kơ lu đĭch đam Inh,
Inh ưh kơ pơrăm đĭ-đăng lu sư ôh
Inh gô ăn đei kon sâu lĕch đơ̆ng Jakôp,
păng minh 'nu đơ̆ng Juđa gơh đei iŏk lu kông Inh;
Lu bơngai mă Inh rơih iŏk gô đei dêh char noh,
lu đĭch đam Inh gô oei tơ noh
Na Inh hơgăt ăn kơ lu iĕm lôch kơ đao gưm,
păng đĭ-đăng lu iĕm gô kŭp kơ̆l ăn kơ đe pơlôch;
Yua kơ Inh krao bơih lu iĕm ưh kơ tơl;
Inh đei khan lu iĕm ưh kơ 'maih mơ̆ng,
lu iĕm đei pơm bơih tơdrong kơnê̆ 'bơ̆t anăp Inh,
păng rơih iŏk tơdrong Inh ưh kơ lăp đon
Na Kră Yang khan thoi âu:
“'Nâu, lu đĭch đam Inh gô đei sa,
Mă-lei lu iĕm gô pơngot;
'Nâu đĭch đam Inh gô nhă,
mă-lei lu iĕm oei rơhing kơ đak;
'Nâu đĭch đam Inh gô đei tơdrong hiôk chơt,
mă-lei lu iĕm gô mơlâu ơh sơ'ngon
Lu bơngai mă Inh rơih iŏk gô yua anăn iĕm wă hiap pơtê̆ kơ đe
Kră Yang gô pơlôch iĕm;
Mă-lei Kră Yang gô iŏk anăn plơ̆ng
krao tơplih ăn kơ lu đĭch đam Sư
Thoi noh, bơngai bu oei lăm dêh char wă sơkat tơdrong pŭn hiôk
sư gô krao apinh tơdrong pŭn hiôk hăm anăn Kră Yang 'Bok Kei-Dei tơpăt;
Bơngai bu oei tơ kơpal teh wă pơkă pơkăm,
athei pao anăn Kră Yang 'Bok Kei-Dei tơpăt na pơkă pơkăm;
Yua kơ lu tơdrong pơmat-tat adrol sơ̆ hiơt đĭ bơih,
măt Inh ưh pă tăng bơih
Kon pơlei Inh gô man hnam păng oei lăm noh;
pơtăm pơgar hơmu păng gô sa plei
Lu sư gô Jang ưh kơ đei gleh hrat kư̆ kă
kư̆m ưh kơ đei tơpŭ kon hơ'lơ̆p,
wă lê̆ kơ tơdrong truh pơrăm yua kơ adrĕch adrung
đei Kră Yang tuh tơdrong pŭn hiôk hơdai hăm kon sâu lu sư
Adrol kơ lu sư krao apinh; Inh gô tơl tơwih nơ̆r lu sư
To lu sư oei pơma, Inh kơtơ̆ng bơih
Kră Yang khan thoi âu:
“Plĕnh noh Tang-dŏ pơtao Inh,
teh noh hơnă jơ̆ng Inh juă
Lu iĕm gô man ăn kơ Inh hnam tơ yơ
Anih ayơ pơm anih Inh pơdơh
Mă-lei bơngai bu pơlôch minh pôm kon rơmo soi sơmah,
kư̆m thoi pơlôch minh 'nu bơngai;
bu soi sơmah hăm minh pôm kon triu
kư̆m thoi gơ̆ hơko minh pôm kŏ
bu pơyơ̆r tơmam soi phe 'ba
kư̆m thoi pơyơ̆r pham nhŭng;
bu soh tơmam 'bâu phu
kư̆m thoi kơkuh kơ rup yang
Lu bơngai noh rơih bơih trong lu sư kơdih,
jơhngơ̆m lu sư 'maih wă pơm tơdrong jang krưp kơnê̆
Na Inh kư̆m gô rơih iŏk tơdrong pơmat ăn kơ lu sư,
na tuh ăn tơdrong mă lu sư hli
Yua kơ mưh Inh krao ưh kơ đei bu tơl,
Inh pơma lu sư ưh kơ wă mơ̆ng,
Lu sư pơm bơih tơdrong kơnê̆ 'bơ̆t anăp Inh,
păng rơih tơdrong mă Inh ưh kơ lăp đon
Ơ lu iĕm bơngai mơ̆ng nơ̆r Kră Yang pơma mă hli tơtey,
mơ̆ng bĕ nơ̆r Kră Yang
“'Nhŏng oh lu iĕm bơngai mă hil areh kơ lu iĕm,
hŭt lê̆ lu iĕm yua anăn Inh păng khan:
‘Hơpơi kơ Kră Yang đei ư-ang,
wă kơ lu nhôn 'bôh tơdrong hiôk chơt lu iĕm
Mă-lei lu sư bơih gô mơlâu
Hăm tam đei bu kơtơ̆ng minh tơdrong thoi noh
Hăm đei bu 'bôh bơih tơdrong thoi noh
Hăm đei dêh char ayơ tơpŭ pơjing lăm minh năr
Dah hăm đei teh đak ayơ tơpŭ pơjing băl lăm minh wơ̆t hơdai
Mă-lei Siôn 'nao wă jĭ anăp tơpŭ
pơjing hloi kơ lu kon hơ'lơ̆p bơih
Kră Yang khan: “Inh bơih Tơ'ngla ăn jơ 'năr tơpŭ kon
na khan ưh kơ ăn tơpŭ hă
Inh bơih ăn đei anăp na ưh kơ ăn hơiơch hă
Kră Yang 'Bok Kei-Dei khan thoi noh
Lăng to, Kră Yang gô truh hăm ŭnh
păng gre aseh Sư nhen thoi kial hơbŭt,
wă pơm tơwih tơdrong ơh blĕk Sư hăm tơdrong hil mĭl,
păng tơdrong Sư chrih nhen thoi pla ŭnh khơ̆ng
Kră Yang gô iŏk ŭnh
păng đao gưm wă phak lu bơngai pơm yoch
Đei lơ bơngai Kră Yang pơlôch
Kră Yang khan: “Lu sư gô chông ba đĭ-đăng 'nhŏng oh lu iĕm đơ̆ng jơ̆p-jang kơ dêh char thoi tơmam pơyơ̆r soi sơmah kơ Kră Yang ba lu sư hăm aseh, gre aseh, gre tŭn hơnhŭn hơbang, aseh iĕ, aseh lăk-đa truh tơ kông rơgoh Inh tơ pơlei Jêrusalem
Kră Yang khan: “Inh gô rơih iŏk mơ'nah đơ̆ng lăm lu sư pơm 'bok soi păng bơngai Lêwi
Wă lu sư lĕch năm 'bôh akâu lu bơngai mă ayăt hăm Inh lôch; yua kơ hrai sa lu sư ưh kơ đei layơ lôch, ŭnh sa lu sư kư̆m ưh kơ đei layơ păt, lu sư gô jing tơdrong krưp kơnê̆ pơm ăn kơ rim kon bơngai
Ơ lu 'nhŏng oh inh, mă iĕm đei tơdrong gleh kiơ truh kơ iĕm, iĕm athei hiôk đĕch hŏ
yua kơ iĕm băt boih, tơ̆ng bơ̆n đei lơ tơdrong gleh, tơdrong gleh noh wă pơlong lăng tơdrong lui bơ̆n, kư̆m bưh mơ̆n, wă kơ bơ̆n lui kơjăp
Păng bơ̆n athei adrin lui kơjăp khŏm khŏm wă kơ bơ̆n jing bơngai tơpăt huay kơ'bah tơdrong kiơ
mă pơm tơdrong kiơ kiơ sư kư̆m ưh kơ hơnơ̆ng 'mơ̆i, yua kơ sư tơchĕng đon 'bar pah, na 'Bok Kei-Dei ưh kơ wă tơgŭm ôh
mă pơm tơdrong kiơ kiơ sư kư̆m ưh kơ hơnơ̆ng 'mơ̆i, yua kơ sư tơchĕng đon 'bar pah, na 'Bok Kei-Dei ưh kơ wă tơgŭm ôh
Lăm lu 'nhŏng oh bơ̆n bơngai bu dơnuh hin, sư kư̆m hiôk bĕ yua kơ 'Bok Kei-Dei jô̆ jing kon Sư
Tơdrong 'noh lăm jơhngơ̆m bơ̆n hưch hanh 'maih pơm tơdrong âu tơdrong to, na pơhlŭ bơ̆n
'Bok Kei-Dei ăn kơ bơ̆n jing bơngai 'nao Sư wă kơdih đĕch, na Sư ăn kơ bơ̆n kơtơ̆ng tơdrong Sư, lu bơ̆n jing thoi 'ba hrôih kơ lu bơngai nai yua kơ bơ̆n lui hơdrol
Ơ lu 'nhŏng oh mă inh 'mêm kơeng, bơ̆n băt kơ thoi noh boih, na đĭ-đăng kơ bơ̆n athei adrin mơ̆ng tơdrong đe bơtho, mơ̆ng mă tơpă, 'nĕ hăt kơ pơma hil kơ đe bơtho
Bơngai bu hil kơ đe, bơngai noh ưh kơ băt pơm 'lơ̆ng tơpăt thoi 'Bok Kei-Dei wă ôh
Bơngai bu mơ̆ng đe bơtho tơdrong 'Bok Kei-Dei, mă mơ̆ng đĕch ưh kơ pơm kiơ̆, bơngai noh dang bơ̆n lăng muh măt bơ̆n tơ lăm amĭl
Kơplah bơ̆n lăng muh măt bơ̆n tơ lăm amĭl, bơ̆n 'bôh nhên đĭ; mưh bơ̆n năm tơ nai, bơ̆n hiơt boih kơ muh măt bơ̆n thoi yơ
Na gah tơdrong mơ̆ng đe bơtho tơdrong 'Bok Kei-Dei pơkă, bơngai bu mơ̆ng hăm pơm kiơ̆, ưh kơ hiơt dôm tơdrong đe bơtho, bơngai noh hiôk tơpă boih, yua kơ tơdrong 'Bok Kei-Dei 'lơ̆ng tơpă ăn kơ kon bơngai bơ̆n klaih rơngei đơ̆ng tơdrong yoch
Bơngai bu khan sư lui kơjăp, mă ưh kơ gơh gơ̆t 'bơ̆r, nŏng kơ chă hil kơ đe, pơang kơ đe lơ tơdrong mă sư pơngêh đon khan sư lui kơjăp, 'Bok Kei-Dei ưh kơ pơklaih sư ôh
Ơ lu 'nhŏng oh inh, iĕm lui boih kơ Kră Yang Yêsu Krist, Kră Yang mơsêh mơyang lu bơ̆n, iĕm 'nĕ kơ lăng bơngai phara yua kơ sư mơdrŏng dah dơnuh hŏ
Ơ lu 'nhŏng oh mă inh 'mêm, mơ̆ng bĕ: 'Bok Kei-Dei rơih lu bơngai dơnuh hin mă oei tơ ala teh âu, wă kơ lu sư mơdrŏng kơ tơdrong lui gơh oei tơ dêh char Sư, kư̆m thoi Sư wă ăn kơ dôm lu bơngai mă 'mêm kơ Sư
Lu sư kư̆m pơma kơnê̆ kơ Yêsu Krist Kră Yang bơ̆n mă 'lơ̆ng tơpăt
Dah iĕm rok kiơ̆ tơdrong juăt 'Bok Kei-Dei mă đe chih tơ lăm sơ̆p hla bơar Sư, Sư athei bơ̆n 'mêm kơ bôl buăl thoi bơ̆n 'mêm kơ akâu kơdih, tơ̆ng iĕm pơm thoi noh tơpă lei 'lơ̆ng boih
Yua kơ Sư athei bơ̆n kiơ̆ tôm kơ tơdrong juăt Sư pơkă, mă-lei tơ̆ng bu tŭk minh nơ̆r đĕch Sư kư̆m jô̆ yoch boih, lei-lăi thoi lu bơngai mă tŭk đĭ dôm nơ̆r Sư pơkă
Pơtih gia iĕm 'bôh 'nhŏng oh bơngai lui bơ̆n hrŭk hơbĕn ao hiah, tơmam sa ưh kơ đei
Kư̆m thoi noh mơ̆n, bơngai bu khan sư lui boih, mă-lei sư ưh kơ pơm 'lơ̆ng pơm trŏ, sư lui thoi noh ưh kơ yua kiơ kơ sư
Lu iĕm mơ'nah khan lui đĕch kư̆m klaih mơ̆n hă
Iĕm kư̆ kơ lui đei minh pôm Kră Yang 'Bok Kei-Dei đĕch, trŏ boih, lu yang kơnê̆ kư̆m lui thoi noh mơ̆n, lu sư hli tơrơ kơ 'Bok Kei-Dei tơpă
Thoi noh iĕm kư̆m băt mơ̆n 'Bok Kei-Dei jô̆ bơ̆n bơngai 'lơ̆ng tơpăt yua kơ bơ̆n lui păng pơm kiơ̆ hloi dôm tơdrong Sư pơkă, ưh kơ sĭ khan yua kơ bơ̆n lui đĕch ôh
Na tơdrong lui bơ̆n, tơ̆ng bơ̆n ưh kơ pơm kiơ̆ kơ nơ̆r 'Bok Kei-Dei pơkă, ưh kơ yua kiơ ôh; bơ̆n kư̆m thoi akâu kon bơngai bơ̆n, ưh pă đei bơhngol, jing kơtĕch jơhngơ̆m lôch
Đĭ-đăng kơ kon bơngai bơ̆n tă kơ bơngai yoch ngăl
Pơtih gia, dah bơngai bu ưh kơ đei yoch lăm tơdrong sư pơma, bơngai noh bơ̆n băt kơ sư bơngai 'lơ̆ng 'biơ̆ mơ̆n păng lăm akâu sư gơh găt hăm bôl buăl tơpă
Bĭ đe tah tơlei tơ lăm 'bơ̆r aseh, đe kư̆m wă kơ sư chu, gô mơ̆ng kơ tơ'ngla sư wă weh, tơ 'ma bưh tơ 'ngiĕo bưh
'Bơ̆r kon bơngai bơ̆n kư̆m thoi ŭnh, pơma kơ đe mrĕp, gơh pơma tôm tơdrong kơnê̆; pơm kơ akâu bơ̆n kơdih kư̆m jing răm kơnê̆ 'mê̆-'mach; pơrăm akâu akar, pơrăm tơdrong arih jing hiong hiach
Ŭnh 'noh apoh iŏk đơ̆ng ŭnh khŭl sơmăt
Mă-lei 'bơ̆r kon bơngai bơ̆n ưh kơ đei bu gơh pơgơ̆r, yua kơ kơnê̆ dêh, pă đei layơ wă gơh oei sa tơnăp kăp iâu, dang lĕ kơ đe sa 'bơm tơmam bơnhŭl đĕch boih
Lăp pôm 'bơ̆r đĕch băt kơ ư-ang 'Bok Kei-Dei, băt kơ blei hiap bôl buăl
Ơ lu 'nhŏng oh, bơ̆n pơma thoi noh ưh kơ trŏ boih
Lăm lu iĕm hăm đei bơngai bu đei đon hơgei, đon hlôh wao băt tôm tơdrong
Sư athei pơm mă 'lơ̆ng na đe băt kơ sư bơngai đon hlôh, băt kơ sư bơngai dim gơh găt hăm đe tơpă
Lu iĕm 'bok bơtho, dah iĕm oei 'nhĕng đe, iĕm jang tơgar băl 'maih pơm yŏng păng iĕm pơang kơ đe khan iĕm hơgei tơdrong 'Bok Kei-Dei hloh kơ lu bơngai nai, noh iĕm hơlĕnh đĕch boih, ưh kơ trŏ iĕm hơgei tơpă ôh
Bơngai bu khan sư hơgei tơdrong 'Bok Kei-Dei mă sư oei pơm thoi noh, tơdrong sư hơgei noh ưh kơ sĭ đơ̆ng 'Bok Kei-Dei ăn ôh; sư hơgei đơ̆ng khŭl yang kơnê̆, sư hơgei kiơ̆ tơdrong ala teh, kiơ̆ kơ sĕch akar
Anih ayơ đe 'nhĕng băl păng tơgar băl, anih noh đe pơjah pơjăng băl dêh păng pơm tôm tơdrong kơnê̆
Na gah tơdrong hơgei, bơngai bu hơgei đơ̆ng 'Bok Kei-Dei ăn, bơngai noh bơ̆n 'bôh sư pơm tôm tơdrong 'lơ̆ng, sư bơngai dim gơh găt hăm đe, băt chu yom kơ lu bơngai tih kơ sư, băt mơnat kơ đe, băt asong băl tơmam; sư bơngai tơpăt tơpă, ưh kơ sĭ sư chă pơm đĕch ôh
Lu bơngai ngôi đĕch adrĕch ngôi hiôk sư wă pơhiôk đe ling-lang, ưh kơ layơ areh kơ bôl buăl, sư pơm tôm tơdrong 'lơ̆ng bôl buăl 'beh kơ sư, thoi noh na đĭ-đăng kơ bôl buăl hơdai wang băt kơ pơm 'lơ̆ng dih băl
Yua kơ kiơ iĕm hil areh pơjah pơjăng dih băl
Yua kơ jơhngơ̆m iĕm hưch kơ tơdrong âu tơdrong to, jing pơtuah kuă ăn iĕm kiơ̆ tơdrong 'Bok Kei-Dei hăm trŏ
Iĕm hưch kơ tơdrong âu, 'nhĕng kơ tơdrong to, mă-lei ưh kơ đei kơ iĕm, na iĕm jing tơhil areh dih băl, tơgar sa băl, truh tơ wă pơlôch băl mơ̆n
Iĕm ưh kơ đei tơmam kăl yua noh, kơlih kơ iĕm ưh kơ krao khan apinh 'Bok Kei-Dei
Thoi noh na iĕm athei chu yom kơ 'Bok Kei-Dei, apinh 'Bok Kei-Dei pơpuh yang Satan yŏng pơgơ̆r yang kơnê̆, 'nĕ ăn oei jê̆ iĕm, na yang Satan ưh kơ pơ̆n oei jê̆ iĕm, jăk hloi tơ nai
Iĕm năm jê̆ 'Bok Kei-Dei na 'Bok Kei-Dei oei jê̆ iĕm
Ơ lu bơngai yoch, 'nĕ pă pơm dôm tơdrong yoch iĕm juăt kơ pơm
Ơ lu bơngai đon 'bar pah, 'nĕ pă tơchĕng dôm tơdrong kơnê̆
Iĕm athei pơma sơdrĭ tơ ala kơ Sư, na Sư 'brơ̆k mơnat tơiung iĕm
Mơ̆ng bĕ lu iĕm mă juăt kơ pơma lê̆ hơdrol khan: “Năr âu dah năr dơning bơ̆n năm tơ pơlei to chă mơdro sa, kơtĕch kơ minh sơnăm bơ̆n đei lơi dêh
Mă-lei iĕm ưh kơ băt kơ năr dơning iĕm thoi yơ, băt kơ iĕm oei arih băt kơ thoi yơ
Tơdrong arih bơ̆n thoi lĕ kơ tŭk, dang ei bơ̆n oei 'bôh sư gom kông, pă 'biơ̆ kơ 'noh ưh pă 'bôh kiơ dơ̆ng
Na iĕm kuă kơ kiơ kơ pơma thoi âu trŏ: “Dah 'Bok Kei-Dei oei ăn kơ bơ̆n arih, bơ̆n gơh jang sa tơdrong âu tơdrong to
Dang ei iĕm băt boih, na bơngai bu băt boih kơ tơdrong 'lơ̆ng tơdrong trŏ mă sư ưh kơ wă kiơ̆, bơngai noh yoch tơpă
Ơ lu bơngai mơdrŏng, mơ̆ng bĕ
Trŏ kơ iĕm nhơ̆m hmoi bĕ, mă iĕm nhơ̆m hmoi lê̆ hơdrol lăp boih, yua kơ dôm tơdrong gleh pơmat wă truh kơ iĕm
Mŭk tơmam iĕm jing hach răm, hơbĕn ao iĕm mua reh sa
Iĕm oei tơ ala teh âu hiôk jơnap tơpă
Sŏng sa phĭ mah rơkah rơkai bek lơluĭnh thoi rơmo, na đe wă rơih rơmo bek noh boih 'buh sa
Iĕm jâu lu bơngai 'lơ̆ng pơm kơnê̆ na pơlôch hloi lu sư, mă-lei lu sư ưh kơ pơjăng ôh
Ơ 'nhŏng oh, iĕm băt kơ thoi noh boih, na mă đe pơm kơnê̆ kơ iĕm, iĕm thĕng đĕch hŏ, truh tơ năr Kră Yang jur dơ̆ng
Pơtih gia thoi lu bơngai jang mir 'ba, lu sư băt tơpă gô đei 'ba na lu sư adrin jang truh kơ bơyan 'ba đum
Na lu bơ̆n kư̆m lei-lăi athei lui mă kơjăp chang gô Kră Yang Yêsu wă jur, yua kơ Sư wă jê̆ jur tơpă boih
Ơ 'nhŏng oh, bơ̆n athei adrin pơm kiơ̆ thoi lu bơngai pơtruh nơ̆r 'Bok Kei-Dei sơ̆ bĕ; yua kơ sơ̆ đe pơm kơ lu sư lơ tơdrong pơmat-tat, mă-lei lu sư ưh kơ achăng lê̆ tơdrong lui ôh
Bơ̆n ư-ang tơpă 'bôh lu bơngai đei tơdrong gleh truh mă sư oei lui kơjăp, thoi lĕ kơ 'bok Jop sơ̆ sư đei tơdrong gleh pơmat kơ sư dang noh mă sư oei adrin lui khŏm khŏm
Na đơ̆ng rŏng bơ̆n 'bôh 'Bok Kei-Dei mơnat kơ sư, ăn kơ sư hiôk jơnap, na bơ̆n kư̆m băt kơ 'Bok Kei-Dei mơnat kơ bơ̆n thoi sư noh mơ̆n
Ơ 'nhŏng oh, mă loi inh wă pơkă kơ iĕm tơdrong âu kăl dêh: Tơdrong kiơ iĕm pơkă kơ đe wă kơ đe băt kơ iĕm gô pơm, iĕm 'nĕ pă pơkă pao anăn 'Bok Kei-Dei, anăn plĕnh, anăn teh, dah anăn kiơ kiơ nai; iĕm wă pơkă kơ đe tơdrong kiơ, iĕm athei pơkă mă tơpăt hăm 'bơ̆r hoh đĕch
Thoi noh 'Bok Kei-Dei huay kơ hil kơ iĕm
Lăm lu iĕm, tơ̆ng bu đei tơdrong jĭ jăn, sư athei krao lu kră wei-lăng lu bơngai lui năm krao khan kơ sư hăm pik đak pơgang tơ akâu sư păng krao anăn Kră Yang Yêsu pơklaih sư
Thoi noh na iĕm athei roi dih băl tơdrong yoch na bôl buăl krao khan tơgŭm, 'Bok Kei-Dei gô ăn kơ lu iĕm mă jĭ jăn klaih praih iung
Bơngai mă lui kơjăp ưh kơ đei tơdrong yoch sư krao khan adrin tơpă na 'Bok Kei-Dei gô tơl tơwih dôm tơdrong sư krao khan noh
Klaih kơ noh sư krao khan dơ̆ng wă kơ đei đak 'mi, đei hloi tơpă, na teh rơngơp pơjing tôm tơdrong plei 'long bluh 'lơ̆ng thoi đêl
Ơ 'nhŏng oh, dah đei bu lăm lu iĕm jrok trong hiong tơdrong sư lui kơ 'Bok Kei-Dei, na đei bơngai nai pơlung sư wih lui dơ̆ng kơ 'Bok Kei-Dei
Kră Yang khan kơ sư lăm sơnăm mơjĭt-pêng kơplah Jôsia, kon drŏ-nglo Ammôn pơgơ̆r pơm pơtao đe Juđa
Kră Yang đei khan kơ sư dơ̆ng lăm chăl Jêhôiakim kon drŏ-nglo Jôsia pơm pơtao đe Juđa, dĭng truh tơ khei pơđăm sơnăm mơjĭt-mônh chăl pơtao Sêđekia kon drŏ-nglo Jôsia pơm pơtao đe Juđa, kơplah noh mă đe rôp kon pơlei Jêrusalem pơm bơnă
Kră Yang khan kơ inh thoi âu
Mă-lei Kră Yang khan kơ inh: 'Nĕ pơma khan inh oei 'lơ̆p;” yua kơ ih gô năm tơ jơ̆p-jang anih tơ yơ mă Inh wơh ih, ih gô pơma roi dôm nơ̆r mă Inh đei tơbăt ăn kơ ih pơma
“'Nĕ hli kơ lu sư ôh, yua kơ Inh oei hơdai ih wă dŏng pơklaih ih
” Kră Yang khan
Kră Yang khan kơ inh: “Ih 'bôh trŏ boih, Inh hơđơ̆r wă pơsĭt nơ̆r Inh khan
Kră Yang khan kơ inh: “Đơ̆ng gah yă-nơ̆m gô đei tơdrong gleh truh kơ đĭ-đăng kon pơlei lăm teh âu
Gah ih, tơ̆n bĕ tơlei tơ̆n, iung bĕ păng khan tơbăt ăn kơ lu sư dôm tơdrong mă Inh đei tơbăt ăn kơ ih boih
'Nĕ kơ hli kơ lu sư, kơnh hli kơ Inh pơm kơ ih hli 'bơ̆t anăp lu sư
Lu sư gô tơblah hăm ih; mă-lei lu sư ưh kơ kĕ kơ ih ôh, yua kơ Inh oei hơdai ih, dŏng pơklaih ih, Kră Yang khan
Kră Yang khan kơ inh
Isơrael hăm trŏ kơ đĭch đam dah bơngai jang mă tơpŭ lăm hnam yŏng tơ'ngla sư
Yua kơ kiơ lu sư jing tơmam đe plah iŏk
Liơ lu iĕm hrăn chă trong wă chă lu bơngai iĕm hưch
Dĭng mah lu iĕm bơtho lu bơngai drŏ-kăn kơnê̆ kiơ̆ trong iĕm
Hăm trŏ iĕm oei krao Inh:
‘Ơ 'Bă nhôn, Ih boih buăl nhôn đơ̆ng nhôn oei 'lơ̆p sơ̆
Ih oei hil mĭl ling-lang hă
Ih oei blĕk khŏm khŏm hă
'Nâu, mă iĕm pơma,
mă-lei iĕm pơm boih tơdrong kơnê̆ kiơ̆ thoi iĕm wă
Kră Yang khan kơ inh: “Ih pơting lăng tơdrong Isơrael pơm kơnê̆ oei dă 'biơ̆ kơ Juđa
Inh gô ăn kơ iĕm lu bơngai wei-lăng kiơ̆ thoi Inh lăp; lu sư gô wei rong chông anhăk lu iĕm hăm tơdrong gơh hơgei hlôh wao
Truh tơ năr noh adrĕch Juđa gô pơgơ̆p hơdai hăm adrĕch Isơrael, lu sư gô yak hơdai weh đơ̆ng teh đak gah yă-nơ̆m na brŏk tơ dêh mă Inh đei ăn boih kơ 'bok yă lu iĕm jang sa
Mă-lei, ơ adrĕch Isơrael, lu iĕm thoi minh 'nu drŏ-kăn pơm kơnê̆ achăng lê̆ klo sư,
lu iĕm pơm kơnê̆ hăm Inh boih,”
Kră Yang khan thoi noh
“Ơ lu kon pơlei ưh kơ tơpăt, brŏk bĕ
Inh gô pơklaih tơdrong kơnê̆ lu iĕm
“Âu, lu nhôn gô brŏk tơ Ih, Ih boih Kră Yang 'Bok Kei-Dei lu nhôn
Pơdơ̆ng bĕ hla-kơ tơ gah Siôn
Kơdâu ôn bĕ tơ anih hơđơ̆ng 'nĕ pă dơ̆ng,
yua kơ Inh gô ăn tơdrong pơrăm truh đơ̆ng yă-nơ̆m,
minh tơdrong pơrăm tih
Inh khan: “Ơ Kră Yang
Tơpă Ih đei hơlĕnh boih kơ lu kon pơlei âu păng pơlei Jêrusalem Ih khan: Lu iĕm gô đei hiôk-hian
Mă-lei pla đao 'bơm tơ hơko nhôn boih
Ơ kon pơlei Jêrusalem ôp mă rơgoh bĕ jơhngơ̆m kơnê̆ iĕm, wă kơ iĕm gơh đei dŏng pơklaih
Lu iĕm răk mong tơdrong kơnê̆ tơ lăm jơhngơ̆m lu iĕm dĭng dang yơ
To đei nơ̆r đe roi đơ̆ng tơring Đan,
nơ̆r tơbăt tơdrong truh răm đơ̆ng kông Êphraim
“Tơdrong iĕm oei arih sa păng iĕm đei pơm; ba tơdrong noh
'Nâu đei truh kơ ih pơmat tơpă
Đơ̆ng tơdrong yoch kơnê̆ ih pơm
Tơdrong noh 'bet jĭ jơhngơ̆m iĕm
Inh gô 'bôh hla-kơ lu linh ayăt
păng kơtơ̆ng keng re tơbăt, pă băt dĭng truh dang yơ
“Tơpă kon pơlei Inh bơlŭk,
lu sư ưh kơ băt kơ Inh
Lu sư oei 'lơ̆p nge kơhlôh,
lu sư ưh kơ wao,
lu sư nŏng kơ pơm kơnê̆,
mă ưh kơ băt pơm minh tơdrong 'lơ̆ng
Lei na dăm-brang lĕch đơ̆ng bri năm châu sa lu sư,
kŏ-so đơ̆ng char glă gô kăp pơlôch lu sư,
djrang oei răp tơ 'nguaih kơ pơlei ti
wă châu hek sa lu đe bu mă lĕch tơ 'nguaih pơlei,
yua kơ tơdrong yoch lu sư lơ dêh,
tơdrong kơnê̆ lu sư lơlap
Năm rok pơgar hơmu koh pơrăm bĕ lu sư,
mă-lei 'nĕ kơ kăl pơđĭ,
chre hŭt lê̆ lu tơmơ̆ng dơng 'nao bluh,
yua kơ lu sư ưh kơ gah Kră Yang ôh
Adrĕch Isơrael păng adrĕch Juđa,
noh Kră Yang khan
Lu sư hơlĕnh khan: Kră Yang
Ưh kơ đei pơm kiơ kơ lu bơ̆n ôh,
Lu bơ̆n huay kơ 'bôh tơdrong răm truh ôh
Kŭm huay kơ tơ'bơ̆p tơdrong răm kơ đao gưm, pơngot rơwĕt
Lu bơngai khan lê̆ adrol hơlĕnh thoi kial
Lu sư ưh pă đei nơ̆r Kră Yang wă khan lê̆ adrol dơ̆ng,
tơdrong lu sư pơma lê̆ 'bơm lu sư
Yua kơ thoi noh Kră Yang 'Bok Kei-Dei Tih Hloh khan:
“Yua kơ lu sư pơma tơdrong noh,
'Nâu, Inh gô tah nơ̆r pơma Inh tơ lăm 'bơ̆r thoi ŭnh,
kon pơlei âu thoi 'long ŭnh na ŭnh gô sa lu sư
Kră Yang khan: “Mă khan lei lăm noh Inh kư̆m huay kơ pơlôch pơrăm đĭ lu iĕm ôh
‘Layơ kon pơlei ih jet: Liơ Kră Yang 'Bok Kei-Dei lu bơ̆n pơm kơ lu bơ̆n thoi âu
’ Ih gô tơl lu sư: ‘Lu iĕm đei achăng lê̆ Kră Yang, na bơ̆jang kơ lu yang nai lăm dêh char iĕm thoi yơ, lu iĕm gô bơ̆jang kơ lu yang nai lăm tơring tơmoi mă ưh kơ trŏ kơ char iĕm thoi noh mơ̆n
Tơbăt bĕ tơdrong 'nâu kơ adrĕch Jakôp
Tơbăt bĕ tơdrong 'nâu tơ lăm char Juđa
Mă-lei kon pơlei âu arăng kơ̆l păng đei jơhngơ̆m 'maih tơblah;
lu sư tơklah trong pha, na weh kiơ̆ kơdih
Tơdrong kơnê̆ lu iĕm pơm boih kơ lu iĕm pă đei tơdrong âu;
Tơdrong yoch lu iĕm găn boih tơdrong pŭn hiôk 'mi prăng truh tơ lu iĕm
Đei lu bơngai kơnê̆ oei hơdai lăm lu kon pơlei Inh,
lu sư thoi bơngai răp dăng hơnhuăl kơ sem,
lu sư đăk hơđong wă rôp bơngai
Hnam lu sư 'bĕnh kơ tơmam hơlĕnh,
kư̆m thoi hơdrŭng 'bĕnh kơ sem
Thoi noh na lu sư jing mơdrŏng tih, kĕ pran
Lu sư bek plên, bơbling bơblang
Lu sư pơm kơnê̆ dêh ưh kơ tôch ôh;
lu sư sek tơlang ưh kơ dŏng lu kon mơti,
lu sư ưh kơ sek tơpăt ôh kơ lu bơngai dơnuh hin
Inh 'măn boih lu bơngai gak wei-lăng tăp dăr kơ iĕm păng khan;
‘Pơgling đon lu iĕm mơ̆ng bĕ keng re
Mă-lei lu sư khan: “Lu nhôn ưh kơ wă mơ̆ng ôh
“Thoi ei, ơ lu dêh char, mơ̆ng bĕ,
Ơ lu bơngai pơm kơdranh, athei băt
Lu tơdrong Inh gô pơm wă phak lu sư
Mơ̆ng bĕ ơ đĭ-đăng teh đak
Âu Inh ba tơdrong răm truh kơ lu kon pơlei pơla âu,
noh boih lĕch đơ̆ng tơdrong lu sư đei pơm boih,
Yua kơ lu sư ưh kơ wă pơgling đon mơ̆ng nơ̆r Inh,
păng sơngah boih kơ khôi juăt Inh
Lu iĕm soh pơyơ̆r kơ Inh 'long 'bâu phu đơ̆ng char Seba,
dah tơmam 'bâu phu đơ̆ng dêh ataih wă pơm kiơ
Inh ưh kơ iŏk ôh tơmam soi 'buh lu iĕm,
tơmam soi mă iĕm pơyơ̆r kư̆m ưh kơ đei pơhiôk kơ Inh mơ̆n
Hơtuh tơthu rai dêh,
ŭnh pơm kơ bơlơ̆k lek,
lu bơngai 'buh dơ̆ng wă kơ rơgoh ưh kơ yua ôh;
lu bơngai kơnê̆ oei tam mă tuh hŭt
Đe krao lu sư thoi iă hu đe tŭk,
yua kơ Kră Yang achăng lê̆ lu sư boih
Kră Yang khan kơ Jêrêmi
“Dơ̆ng bĕ 'bơ̆t 'măng jang hnam Kră Yang, roi tơdrong 'nâu:
‘Mơ̆ng bĕ nơ̆r Kră Yang khan 'nâu: Ơ đĭ-đăng adrĕch Juđa lu bơngai mă mơ̆t trong 'măng jang 'nâu wă kơkuh kơ Kră Yang
Kră Yang Tih Hloh 'Bok Kei-Dei bơngai Isơrael khan thoi âu: “Hơmet tơplih ming bĕ trong tơdrong arih lu iĕm păng tơdrong jang lu iĕm; lei na Inh ăn kơ lu iĕm oei oei lăm anih 'nâu
'Nĕ kơ lui gơnang kơ nơ̆r pơma hơlĕnh khan: ‘'Nâu boih hnam Kră Yang hnam Kră Yang hnam Kră Yang
Tơdah lu iĕm tơplih ming trong arih păng tơdrong jang lu iĕm tơpă, tơdah lu iĕm pơm 'lơ̆ng tơpăt tơduă lu iĕm mă tơpă
Tơdah iĕm huay kơ pơjuă pơđep lu bơngai tơmoi, lu bơngai mơti, lu drŏ-kăn adro păng huay kơ pơlôch tuh pham lăm anih âu păng kư̆m huay kơ kiơ̆ kơkuh kơ yang nai wă pơrăm kơ iĕm kơdih
Mă-lei, lu iĕm oei lui gơnang kơ nơ̆r hơlĕnh ưh kơ đei yua ôh
Păng đơ̆ng noh năm dơ̆ng kơkuh kơ Inh, tơ hnam âu, anih mă đe krao Anăn Inh, păng khan: “Lu bơ̆n klaih hiôk boih
” Hiôk oei wă pơm dôm tơdrong Inh areh noh
Kră Yang khan: Yua kơ lu iĕm đei pơm boih tôm tơdrong noh mă Inh lơ wơ̆t khan kơ lu iĕm, mă-lei lu iĕm ưh kơ wă mơ̆ng; Inh krao lu iĕm mă-lei lu iĕm kuă kơ tơl nơ̆r Inh
Na tơdrong kiơ Inh đei pơm boih kơ pơlei Silô Inh gô pơm kơ hnam âu, hnam krao Anăn Inh, hnam mă lu iĕm gơnang Inh gô pơm lei-lăi kơ anih mă Inh đei ăn boih kơ lu iĕm păng lu 'Bok yă iĕm
Inh gô pơpuh lu iĕm đơ̆ng anăp Inh, kư̆m thoi Inh đei pơpuh boih 'nhŏng oh lu iĕm, đĭ-đăng lu adrĕch kon sâu Êphraim
Ih ưh kơ 'bôh ôh hă tơdrong lu sư pơm tơ pơlei Juđa păng tơ rok trong pơlei tih Jêrusalem
Yua kơ thoi noh Kră Yang khan: “'Nâu Inh gô tuh tơdrong Inh hil tơ lăm dêh char âu, tơ lu kon bơngai tơ lu sem dơrong tơ lu 'long plei lăm mir păng plei yua đơ̆ng teh
Tơdrong Inh hil gô soh pơđĭ, ŭnh gô sa ưh kơ đei păt
Kơplah Inh chông tơlĕch lu 'bok yă iĕm đơ̆ng dêh Êyiptơ sơ̆, Inh ưh kơ đei pơma, dah tơtă kơ lu sư gah tơmam soi 'buh dah tơmam soi ôh
Iŏk đơ̆ng năr 'bok yă iĕm lĕch đơ̆ng dêh Êyiptơ truh tơ dang ei, Inh oei chơ̆n wơh đĭch đam Inh, lu bơngai khan lê̆ adrol năm tơ lu sư
Mă-lei lu sư arăng kơ̆l ưh kơ wă mơ̆ng Inh, kư̆m ưh kơ wă pơgling đon mơ̆n, lu sư rai pơm kơnê̆ hloh kơ lu 'bok yă sư
Kơplah Ih pơma dôm tơdrong 'nâu, lu sư ưh kơ mơ̆ng ih
Ih krao, mă-lei lu sư kuă kơ tơl
Kră Yang khan: “Kơplah noh, đe gô kôch kơting lu pơtao đe Juđa, kơting lu yŏng pơgơ̆r, lu 'bok soi, lu 'bok khan lê̆ adrol păng đĭ-đăng kơting lu kon pơlei oei pơlei Jêrusalem đơ̆ng lăm bơsat
Đe gô sơ̆k kơting noh tơ tŏ măt 'năr măt khei păng lu sơnglŏng đơ̆ng plĕnh ti, noh tơmam mă lu sư 'mêm kơeng, chơchă kơkuh awih awăn, kiơ̆
Lu kơting noh đe ưh pă đei dônh pơpôi, ưh pă 'bŭ dơ̆ng; gô jing thoi mơ̆r kơpal teh
“Ăn kơ ih roi bĕ kơ lu sư: ‘'Nâu Kră Yang khan:
‘Bơngai pơ̆k hăm pă iung dơ̆ng
Bơngai jrok hăm wơ̆t brŏk dơ̆ng
Lei liơ kon pơlei âu jrok hloi
Liơ kon pơlei Jêrusalem wơ̆l jrok ling-lang
Lu sư rôp kơjăp tơdrong hơlĕnh,
sơngah kuă kơ wih brŏk
Inh pơgling đon păng oei mơ̆ng,
mă-lei lu sư pơma ưh kơ tơpăt ôh
Ưh kơ đei bu tơbral tơdrong yoch sư, na khan: “Tơdrong kiơ inh đei pơm boih
Rim 'nu yak kiơ̆ trong lu sư kơdih,
thoi aseh hrơ̆t năm tơpăt tơ anăp wă tơblah
Thoi noh Inh gô ăn kơ đe nai iŏk akăn lu sư,
chŭn mir lu sư kư̆m ăn kơ đe nai jang
Iŏk đơ̆ng lu bơngai pơm iĕ truh tơ lu bơngai pơm tih,
tă kơ chă lơi kơdih ngăl
Đơ̆ng lu 'bok khan lê̆ adrol truh tơ lu 'bok soi,
rim 'nu kơ lu sư tă kơ sa pơgâm ngăl
Kră Yang khan: “Tơpă Inh gô iŏk lê̆ đĭ mir pơgar lu sư,
tơm hơmu ưh pă đei plei;
tơm hơra kư̆m ưh pă plei;
hla lu sư gô kro hơlŭng,
Dôm tơmam mă Inh đei ăn kơ lu sư boih,
Inh gô pơdrâu iŏk đơ̆ng ti lu sư
Rŏ kơ kơ̆l inh jing đak mơlĕch,
măt inh jing tu đak măt
Wă kơ inh kĕ nhơ̆m hmoi prăt năr prăt măng
kơ lu kon pơlei inh mă lôch boih
Kră Yang khan:
“Bơngai hơgei 'nĕ pă pơang kơ sư hơgei,
bơngai pran 'nĕ pă pơang kơ sư pran
Bơngai mơdrŏng kư̆m 'nĕ pă pơang kơ sư mơdrŏng
Ơ bơngai Isơrael mơ̆ng bĕ Kră Yang khan kơ lu iĕm
Yua kơ tơdrong juăt lu sư noh tơdrong kơ đei
Đe kăl 'long lăm bri,
yua ti thơ̆ traih hơmet hăm sung
Rup yang lu sư nhen thoi ngu hơtol kơ sem lăm pơgar pia mơkai;
Ưh kơ gơh pơma;
đe tung đĕch,
yua kơ ưh kơ gơh nơnăm
'Nĕ kơ hli kơ lu rup yang noh,
yua kơ lu sư ưh kơ gơh pơrăm bơ̆n ôh,
kư̆m ưh kơ gơh pơm 'lơ̆ng kơ bơ̆n mơ̆n
Lu sư jing kơtul kơwao ngăl;
rup yang hăm 'long đe traih bơtho lu sư
Đe chĕp ba hu tơtang hơtăng đơ̆ng pơlei Tarsis,
păng maih đơ̆ng char Uphas
Noh tơdrong jang lu thơ̆ hơjơ̆m, hăm ti thơ̆ hling maih,
sĭt sôr pơgong lăm ao che jơk hơhĭm,
noh đơ̆ng ti lu bơngai thơ̆ hơgei tanh
Mă-lei Kră Yang jơ̆ 'Bok Kei-Dei sĭt; Sư jơ̆ Kră Yang 'Bok Kei-Dei arih; Pơtao ling-lang
Mưh Sư hil teh đak pơpơ̆;
đĭ-đăng dêh char ưh kơ kĕ pŭ iŏk ôh dôm tơdrong Sư hil mĭl
Mă-lei Kră Yang boih pơjing teh âu hăm tơdrong mơsêh mơyang Sư;
Sư tơiung pơdơ̆ng hăm tơdrong hơgei Sư,
bơyar boih plĕnh hăm tơdrong hlôh wao Sư
Mưh Sư ăn grơ̆m, lu tu đak re jơwa lăm plĕnh
Sư ăn tŭk hơyuh đak tŏk đơ̆ng tôch kơ teh đak
Sư ăn kơmlat đơ̆ng lăm hơmơ̆l 'mi,
păng kial lĕch đơ̆ng anih hnam Sư
Đĭ-đăng bơngai jing kơtul kơwao păng ưh kơ hlôh tơdrong kiơ
Rim 'nu bơngai thơ̆ hling rup yang mơlâu yua kơ rup yang lu sư,
yang lu sư hling noh chă hơlĕnh đĕch,
ưh kơ gơh dui jơhngơ̆m
Lu rup yang ưh kơ đei yua kiơ, chă hơlĕnh đĕch,
Truh năr sek tơlang kơnh gô pơrăm đĭ
Tơmam Kră Yang 'Bok Kei-Dei 'măn kơ Jakôp ưh kơ trŏ thoi noh ôh,
yua kơ Sư boih pơjing kơ đĭ-đăng tôm tơmam,
mă bơngai Isơrael kư̆m adrĕch adrung Sư;
Kră Yang Tih Hloh noh anăn Sư
Kon Pơlei mă đe oei wang,
Iŏk pơpôi bĕ mŭk tơmam iĕm lĕch đơ̆ng dêh char âu
Bơsŭn inh răm đĭ boih,
Tơlei chô̆ bơsŭn kơtĕch đĭ boih;
Lu đe kon inh weh boih đơ̆ng inh, ưh pă đei 'bôh lu sư boih,
Ưh pă đei bu boih tơgŭm pơdơ̆ng ming bơsŭn inh
Kŭm ưh pă đei pĕng che anih inh oei
Inh băt kon bơngai ưh kơ gơh pơm yŏng kơ sư kơdih,
Kŭm ưh kơ gơh bơwei kơnao yak lu sư kơdih mơ̆n
Tuh bĕ tơdrong Ih hil mĭl kơ lu dêh char,
Lu dêh char mă ưh kơ băt kơ Ih,
Păng lu adrĕch adrung mă ưh kơ krao khan hăm anăn Ih
Yua kơ lu sư pơrăm boih Jakôp,
Lu sư pơlôch pơrăm sư,
Lu sư pơrăm dêh char sư
Kră Yang khan kơ Jêrêmi thoi âu
“Mơ̆ng bĕ lu nơ̆r tơdrong pơgơ̆p âu, khan bĕ kơ lu bơngai lăm char Juđa păng lu bơngai oei lăm pơlei Jêrusalem
Na Inh wă pơsĭt nơ̆r Inh pơkă pơkăm hăm lu 'bok yă iĕm, wă ăn kơ lu sư dêh char 'lơ̆ng đei ro thoi đak sut đak toh,’ char mă iĕm oei dang ei
Inh tơl: “Ơ Kră Yang ăn đei bĕ thoi noh, A-men
Mă-lei lu sư ưh kơ chu ôh, kư̆m ưh kơ wă mơ̆ng, lu sư yak kiơ̆ kơ jơhngơ̆m kơnê̆ arăng lu sư kơdih
Yua kơ thoi noh na Inh đei phak lu sư kiơ̆ kơ nơ̆r pơgơ̆p âu, nơ̆r pơgơ̆p mă Inh đei tơtă boih kơ lu sư wă kơ pơm kiơ̆ mă-lei lu sư ưh kơ pơm kiơ̆ ôh
Lu iĕm đei rup yang lơ dêh thoi iĕm đei pơlei, ơ bơngai Juđa; lu chơnang soi pơm kơ lu iĕm mơlâu, mă lu iĕm pơdơ̆ng anih boih wă soh 'long 'bâu phu kơ yang Baal lơ nhen thoi trong glung lăm pơlei Jêrusalem
“Kon pơlei mă Inh 'mêm kơeng pơm kiơ boih lăm hnam Inh
Lu sư pơm yoch kơnê̆
Nơ̆r pơkă păng 'nhĕm tơmam soi hăm gơh găn tơdrong răm wă truh kơ lu iĕm ưh
Lu iĕm chơt hiôk kơplah noh ră
“Thoi noh Kră Yang khan gah kon pơlei Anathôt lu bơngai chơchă wă pơlôch ih khan: ‘Ih 'nĕ pă khan lê̆ adrol hăm anăn Kră Yang, dah ưh kơ chu ih gô lôch kơ ti nhôn
Lăm char gô ơh sơ'ngon dĭng dang yơ
'Nhĕt tơ chŭn mir gô jô kro dĭng dang yơ
Yua kơ đơ̆ng tơdrong kơnê̆ kon pơlei oei lăm noh pơm,
lu sem bri sem păr lôch đĭ
Đei lu sư khan: “Kră Yang ưh kơ
'bôh ôh tơdrong kiơ lu bơ̆n pơm
Kră Yang khan kơ inh: “Ih 'nĕ krao khan apinh Kră Yang ăn tơdrong hiôk 'lơ̆ng kơ kon pơlei âu
Kră Yang khan: “Inh wă phak đei puăn tơdrong: Wă pơlôch păng đao gưm, kŏ gô hek sa, sem grơ̆ păng lu sem bri gô kăp sa păng pơrăm đĭ lu sư
Inh gô pơm ăn kơ lu sư jing bơngai đĭ-đăng kơ dêh char lăm teh âu lăng krưp, yua kơ tơdrong yoch Manase, kon drŏ-nglo Hesekia pơtao đe Juđa, đei pơm yoch boih tơ lăm pơlei Jêrusalem
Bu gô mơnat kơ ih, ơ pơlei Jêrusalem
Bu gô hmoi kơ ih
Bu chă wơ̆t weh ngôi jet ih
Inh gô ăn kơ drŏ-kăn adro
rai lơ hloh kơ chuơh đak dơsĭ
Inh gô ăn bơngai năm pơrăm lu sư kơplah 'năr dơ̆ng,
pơrăm lê̆ mĕ lu bơngai tơdăm
Inh gô tuh ăn tơdrong gleh truh kơ lu sư,
jơhngơ̆m rŭng răng hli tơrơ
Răm-'băm kơ inh ơ mĕ, yua kơ ih tơpŭ boih kơ inh,
Jing minh 'nu bơngai wă pơjah pơjăng hăm bơngai lăm teh đak âu
Inh ưh kơ đei ăn bu mưng, inh kư̆m ưh kơ đei mưng đơ̆ng đe,
mă-lei lu sư hiap inh
Kră Yang khan:
“Tơpă Inh gô dŏng pơklaih ih 'măn kơ tơdrong jang kăl
Inh gô ăn kơ lu ayăt kơ ih năm lung ih,
kơplah lu sư đei tơdrong răm truh pơmat-tat
Inh gô ăn kơ lu iĕm jang kơ lu bơngai ayăt kơ iĕm,
lăm dêh char mă lu iĕm ưh tam băt,
yua kơ lăm tơdrong Inh hil thoi ŭnh khơ̆ng,
Soh chhông sa lu iĕm
Ơ Kră Yang, Ih băt đĭ boih,
apinh Ih 'blŏk kơ inh păng wei-lăng inh,
apinh iung kơting bĕ kơ lu bơngai mă pơm kơnê̆ kơ inh
Hăm tơdrong Ih mơnat, 'nĕ kơ hŭt lê̆ inh
Ih kư̆m 'blŏk, yua kơ Ih na inh pŭ iŏk tơdrong đe pơjăm
Inh kơtơ̆ng boih nơ̆r Ih, inh luăn sa boih;
nơ̆r Ih pơma jing tơdrong pơhiôk lăm jơhngơ̆m inh,
yua kơ inh gah Ih
Ơ Kră Yang 'Bok Kei-Dei Tih Hloh
Inh ưh kơ lah ngôi chơt hiôk hơdai hăm lu bơngai et sa kơnê̆ ôh,
Inh kư̆m ưh kơ lah hiôk hơdai lu sư;
Inh ngôi minh drô̆ inh yua kơ ti Ih dan kơpal inh,
Ih kư̆m tuh kơ jơhngơ̆m inh 'bĕnh kơ tơdrong Ih hil mĭl
Yua kơ kiơ tơdrong chhŭr nuih inh oei đei ling-lang,
jĭ rơka lăm jơhngơ̆m inh rai dêh ưh kơ kĕ kơ klaih
Hăm trŏ Ih pơm kơ inh thoi thong đak ro ưh kơ tơpă,
thoi tu đak hrĕng kro
Thoi noh 'nâu Kră Yang khan:
“Tơdah ih tơbral, Inh gô sơng iŏk ih,
ăn kơ ih dơ̆ng 'bơ̆t anăp Inh;
dah ih pơma nơ̆r sĭt ưh kơ chă pơma ngôi đĕch,
ih gô jing thoi 'bơ̆r Inh pơma
Lê̆ lu kon pơlei pơla âu gô wih tơ ih,
mă-lei ih 'nĕ wih tơ lu sư
Yua kơ Kră Yang khan gah lu kon drŏ-nglo kon drŏ-kăn mă tơpŭ tơ lăm dêh char âu păng kư̆m khan gah kơ lu mĕ 'bă mă tơpŭ kơ lu sư lăm char âu
“Kră Yang khan: Ih 'nĕ kơ mơ̆t tơ lăm hnam lôch; ih 'nĕ kơ năm ngôi hơpong păng kư̆m 'nĕ kơ pơlung lu sư; yua kơ Inh pơdrâu lê̆ boih tơdrong hiôk tơdrong 'mêm mơnat Inh đơ̆ng kon pơlei âu
” Noh Kră Yang khan
“Đĭ bơngai pơm tih păng bơngai hmă gô lôch lăm teh đak âu
Ưh kơ đei bu 'bŭ păng kư̆m ưh kơ đei bu nhơ̆m hmoi kơ lu sư
Ưh kơ đei bu raih akâu dah yuă sŏk yua kơ lu sư
Ih kư̆m 'nĕ kơ et sa ngôi hơdai lu sư
'Nâu Kră Yang Tih Hloh 'Bok Kei-Dei bơngai Isơrael khan: “'Nâu 'bơ̆t anăp măt lu iĕm, lăm chăl arih iĕm, Inh gô pơtôch lê̆ chơt hiôk lăm char âu
Layơ ih roi ăn kơ đĭ-đăng kon pơlei dôm tơdrong âu, tơpă lu sư gô jet ih: ‘Liơ Kră Yang roi tơbăt ăn wă đei tơdrong răm truh kơ lu nhôn
Lu nhôn pơm tơdrong yoch kiơ
Lu nhôn đei pơm tơdrong glăi kiơ hăm Kră Yang 'Bok Kei-Dei lu nhôn
Gah lu iĕm kư̆m yoch kơnê̆ hloh kơ lu yă 'bok lu iĕm sơ̆, yua kơ rim 'nu lu iĕm yak kiơ̆ trong jơhngơ̆m kơnê̆ păng arăng kơ̆l lu iĕm, ưh pă wă mơ̆ng nơ̆r Inh
Kră Yang khan: “Gô đei năr ưh pă đei bu pơma thoi âu dơ̆ng: ‘Tơpă thoi Kră Yang arih, Tơ'ngla mă chông anhăk kon pơlei Isơrael đơ̆ng dêh Êyiptơ,’
mă-lei đe pơma khan: ‘Sĭt thoi Kră Yang arih, Tơ'ngla đei chông anhăk tơlĕch bơngai Isơrael đơ̆ng char gah yă-nơ̆m păng đơ̆ng đĭ-đăng char mă đêl Sư pơpuh tơweh lu sư,’ yua kơ Inh gô ba lu sư brŏk tơ char lu sư, char mă Inh đei ăn boih kơ 'bok yă lu sư
Kon sâu lu sư kư̆m 'blŏk dơ̆ng kơ chơnang soi
păng lu gơ̆ng rup yang Asêra mă đêl lu sư pơm,
Tơ yơ̆p 'long hơmŭl
Tơ grôn groi kơjung
Kră Yang khan:
“Hiap bĕ lu bơngai mă gơnang tơduă kon bơngai,
hơđơ̆ng gơnang kơ sĕch akar pơm jơhngơ̆m pran kơtang
Lăm jơhngơ̆m achăng tŭk Kră Yang
Sư nhen thoi tơnơm 'long lăm bri,
chăt tơ anih tơmo hơga lăm char glă
Lăm teh 'băt 'boh, ưh kơ đei bơngai oei
Bơngai noh ưh kơ đei 'bôh pŭn hiôk truh
Jơhngơ̆m kon bơngai hơlĕnh pơdăr hloh kơ đĭ-đăng,
păng kơnê̆ răm tơpă;
Bu kĕ băt jơhngơ̆m kon bơngai
Tang-dŏ Pơtao mă đe ư-ang đei pơjing boih đơ̆ng blŭng-a,
noh anih rơgoh mă lu bơ̆n kơkuh pơyom
Ơ Kră Yang apinh Ih ming pơklaih inh, na inh gơh klaih;
apinh Ih dŏng pơklaih inh na inh gơh klaih:
Ih boih mă Tơ'ngla inh bơnê ư-ang
'Nâu nơ̆r đe oei khan kơ inh:
‘Tơ yơ nơ̆r đơ̆ng Kră Yang khan
Pơsĭt bĕ âu
Ih boih jơ̆ anih mă inh kơ'nơp năr đei tơdrong pơmat-tat truh,
'Nĕ pă pơm kơ inh hli tơrơ
'Nâu nơ̆r Kră Yang khan kơ Jêrêmi
“Iung bĕ, ih jur năm tơ hnam bơngai thơ̆ man gŏ teh sŭng, tơ noh Inh gô ăn kơ ih kơtơ̆ng nơ̆r Inh khan
Inh jur năm hloi tơ hnam bơngai thơ̆ man gŏ teh ei, sư oei man kơpal gơ'bang tơroi dăr
Đei minh pôm bô̆i sư oei man hăm lơ̆n mă-lei glăi lăm ti thơ̆ man, na sư iŏk lơ̆n noh man dơ̆ng bô̆i kiơ̆ thoi sư wă man
Kră Yang khan kơ inh
Ơ adrĕch bơngai Isơrael, Inh hăm lu iĕm, Inh hăm gơh pơm thoi thơ̆ man gŏ teh noh dah ưh
Ơ adrĕch bơngai Isơrael, teh lơ̆n lăm ti bơngai man thoi yơ, na lu iĕm lăm tơpang ti Inh kư̆m thoi noh
Tơdah Inh pơma 'bơm kơ minh adrĕch adrung noh gô buch hŭt, pơrăm lê̆, pơlôch lê̆
Mă-lei tơdah adrĕch adrung mă Inh roi noh achăng lê̆ tơdrong yoch lu sư kơdih, lei Inh gô tơplih đon Inh mă wă pơrăm lu sư noh
Păng tơdah Inh pơma 'bơm kơ minh pôm, adrĕch adrung Inh wă man pơdơ̆ng, oei wă pơtăm ming sư
Tơdah adrĕch adrung noh pơm yoch ưh kơ wă mơ̆ng nơ̆r Inh, na Inh kư̆m tơplih tơdrong Inh pơkă khan wă tuh ăn pŭn hiôk kơ lu sư noh
Na dang ei, khan bĕ kơ bơngai Juđa păng kon pơlei Jêrusalem, Kră Yang khan: ‘'Nâu, Inh wă iung pơrăm lu iĕm, Inh hơmet wă pơrăm lu iĕm
Rim 'nu athei weh đơ̆ng trong kơnê̆, hơmet ming tơdrong arih sa păng tơdrong pơm kơdih
Mă-lei lu sư oei khan: ‘Măk ai kơ nhôn
Lu nhôn oei kiơ̆ kơ đon nhôn kơdih, rim 'nu kư̆ kiơ̆ kơ jơhngơ̆m đon arăng kơnê̆ kơdih
Kông Liban
Hăm đei layơ prĕl ưh kơ gom
Đak tơngiĕt ro rok tơmo cheng kông
hăm đei oei ro khan hrơ̆ đĭ hă
Na teh đak lu sư jing bri juơ,
pơm kơ đe hiĕk ling-lang;
lu bơngai yak rok ei lăng chrơp,
Na tơtreh kơ̆l
Ơ Kră Yang, mơ̆ng inh bĕ
Apinh Ih pơgling đon mơ̆ng nơ̆r lu bơngai ayăt kơ inh pơma
Mă-lei ăn kơ kon sâu sư pơngot rơwĕt,
ăn kơ lu sư lôch kơ đao gưm
Lê̆ lu drŏ-kăn hiong kon, sư păng adro po,
Klo lu sư lôch hơbuh,
ăn kơ lu kon tơdăm lu sư lôch kơ đao hơlă tơ anih tơblah
Ăn kơ đe kơtơ̆ng nơ̆r nhơ̆m hmoi đơ̆ng hnam lu sư,
Kơplah Ih ăn bơngai năm blah lu sư ưh kơ tam băt
Yua kơ lu sư sir boih sơlŭng wă kơ rôp inh,
Pơm boih hơđong kơ jơ̆ng inh
Ơ Kră Yang, Ih băt boih,
đĭ lu sư chă đon wă pơlôch inh
Apinh Ih 'nĕ pă mơnat ăn tơdrong yoch kơnê̆ lu sư,
apinh Ih 'nĕ sut tơdrong yoch lu sư đơ̆ng anăp Ih
Apinh Ih ăn kơ lu sư pơ̆k 'bơ̆t anăp Ih
Apinh Ih phak lu sư lăm năr Ih hil
Đơ̆ng rŏng kơ Jêrêmi brŏk đơ̆ng Tôphet anih mă Kră Yang wơh sư năm khan lê̆ adrol, sư dơ̆ng 'bơ̆t cham hnam Kră Yang păng khan tơbăt kơ đĭ-đăng kon pơlei
“Kră Yang Tih Hloh, 'Bok Kei-Dei lu bơngai Isơrael khan: ‘'Nâu, Inh gô ăn tơdrong răm truh kơ pơlei 'nâu hăm lu pơlei jum dăr thoi Inh khan lê̆, yua kơ lu sư arăng kơ̆l, kuă kơ mơ̆ng nơ̆r Inh
Phashur rôp teh tôn Jêrêmi bơngai khan lê̆ adrol, hơnuh lê̆ jơ̆ng sư 'bơ̆t 'Măng Jang kơpal Bênjamin gah hnam akŭm Kră Yang
Pơgê năr đơ̆ng rŏng Phashur plôh Jêrêmi đơ̆ng sư hơnuh, Jêrêmi khan kơ sư: “Kră Yang ưh pă krao ih Phashur dơ̆ng, gô krao anăn ih Magor Misabip
Mưh wă inh pơma, inh athei ôr kơtang
Inh khan: “Rŭng răng dêh tăm 'băm dêh
Tơpă nơ̆r Kră Yang pơm boih kơ inh mơlâu
păng đe hiĕk ăr kơ inh prăt năr
Mă-lei Kră Yang oei hơdai inh,
thoi minh 'nu bơngai linh nuih kơtang;
Na lu bơngai pơm kơnê̆ kơ inh gô pơ̆k huŏng, ưh kĕ kơ jei lu sư,
yua kơ lu sư oei arih sa ưh kơ 'lơ̆ng, gô pŭ iŏk tơdrong mơlâu tih, mơlâu ling-lang hlŏng hloi ưh kơ đei layơ hiơt
Ơ Kră Yang Tih Hloh
Ih boih Tơ'ngla pơlong lăng lu bơngai tơpăt, lăng 'bôh đĭ lăm jơhngơ̆m klơm klak lăm kơ̆l 'ngok,
Ăn bĕ kơ inh 'bôh tơdrong Ih wă pơm 'mong kơ lu sư,
Yua kơ inh jao boih tơdrong inh kơ Ih
Hơri bĕ kơ Kră Yang,
Kơkuh bơnê bĕ kơ Kră Yang,
Yua kơ Sư dŏng pơklaih boih lu bơngai dơnuh hin
Đơ̆ng ti lu bơngai pơm kơnê̆
Liơ mă inh ưh kơ lôch kơplah inh oei lăm klak mĕ inh sơ̆;
Tơpu kon lăm mĕ inh jah jing pơm bơsat inh,
Jah đei anăp kơ inh hlŏng hloi
Jêrêmi tơl: “Lu iĕm athei năm khan kơ pơtao Sêđekia
‘'Nâu nơ̆r Kră Yang 'Bok Kei-Dei lu bơngai Isơrael khan: Âu Inh gô tơwih plơ̆, dôm lu đao kơtuang iĕm oei chĕp lăm ti wă blah puh pơtao Babilôn păng bơngai Kalđê dang ei oei wang tăp tơ đaih kơ dur pơlei, Inh gô akŭm lu sư lăm tŏk-bŏk pơlei tih âu
Kơdih kâu Inh gô blah lu iĕm, Inh tôi kơkŏng hiŏng ti pran kơtang hăm tơdrong ơh blĕk hil mĭl dêh
Tơdah lu iĕm đĭ jơhngơ̆m chu pơm kiơ̆ dôm nơ̆r tơtă 'nâu, na iĕm gô đei pơtao pơtrơp hơ-oei 'bơ̆t tang-dŏ pơtao Đawit hao gre aseh păng hao aseh hăm lu yŏng pơgơ̆r, lu kon pơlei ih gô mơ̆t lĕch rok trong 'măng jang hnam pơtao 'nâu
Mă-lei tơdah lu iĕm kuă kơ mơ̆ng kiơ̆ nơ̆r tơtă 'nâu, Kră Yang khan: Inh pơkă hăm anăn Inh kơdih, hnam pơtao âu gô jing juơ
Kră Yang khan gah hnam pơtao Juđa:
“Mă khan Inh lăng ih thoi char Gileat,
kư̆m rŏ krưp thoi kơ̆l kông Liban,
Mă-lei Inh pơkă wă pơm kơ ih jing thoi char glă,
lu pơlei ưh pă đei bơngai oei
Inh gô wơh lu linh năm pơrăm ih,
lu sư chĕp sung tơgăk;
lu sư gô ret lê̆ hơpok tơpơng 'lơ̆ng mă lu ih đei rơih,
păng klơ̆m lê̆ lăm ŭnh
Đei kon pơlei đơ̆ng lơ teh đak gô năm rok trong pơlei âu, tơpinh băl: ‘Liơ Kră Yang pơm kơ pơlei tih âu mah thoi noh
Gô đei bơngai tơl khan: ‘‘Noh yua kơ đơ̆ng kon pơlei âu achăng lê̆ tơdrong pơgơ̆p hăm Kră Yang, 'Bok Kei-Dei lu sư kơdih, na bơwih bơwăn păng kơkuh kơ yang nai
Yua kơ Kră Yang khan thoi âu gah Salum pơtao đe Juđa kon drŏ-nglo Jôsia, pơgơ̆r tơplih 'bă sư Jôsia păng kư̆m weh boih đơ̆ng anih âu: “Sư ưh pă đei chuêt brŏk tơ âu dơ̆ng
Răm-'băm tơpă kơ bơngai bu mă pơdơ̆ng hnam pơtao sư hăm tơdrong ưh kơ trŏ
păng pơm anih tơ kơpal hăm tơdrong ưh kơ tơpăt hơnơ̆ng
rôp lu bơngai rông 'bôt sư jang hoh;
ưh kơ đei apah lu sư
Hăm trŏ ih tơchĕng ih pơm pơtao,
yua kơ ih pơm hnam hăm 'long hơngo 'lơ̆ng hloh kơ đe
Hăm trŏ kơ 'bă ih sơ̆ đei sŏng sa đak nhă
Sư pơm tơdrong 'lơ̆ng tơdrong tơpăt,
na đei tơdrong 'lơ̆ng rŏ kơ sư
Sư sek tơdrong tơpăt kơ lu bơngai dơnuh hin hăm lu bơngai pơmat-tat,
na sư đei tơdrong pŭn hiôk
Hăm trŏ sư pơm thoi noh wă khan sư băt kơ Inh
Noh Kră Yang khan
Đe gô 'bŭ sư thoi đe 'bŭ aseh iĕ,
đe gô hor sư tơ 'nguaih,
păng klơ̆m lê̆ sư tơ ataih kơ 'măng jang pơlei Jêrusalem
Tŏk năm bĕ tơ char Liban păng krao ôr,
nhơ̆m hmoi ôr mă re tơ groi Basan
krao ôr mă re kơtang dơ̆ng kông Abarim
Yua kơ đĭ-đăng bơngai mă pơgơ̆p hăm ih lôch đĭ boih
Kial gô puh pơđông lê̆ đĭ-đăng lu bơngai wei triu ih,
păng lu bơngai mă pơgơ̆p hăm ih gô jing bơnă,
kơplah noh ih gô mơlâu păng hlơ̆l lĕm,
yua kơ tơdrong kơnê̆ đêl ih pơm boih
Kră Yang khan: “Sĭt thoi Inh arih, mă khan Jêhôiachin kon drŏ-nglo Jêhôiakim pơtao đe Juđa, thoi tơkhiĕn tơdra 'bot 'bơ̆t hơnglâu ti 'ma Inh, tơpă Inh kư̆m oei plôh lê̆
Inh gô pơjao lê̆ ih kơ lu bơngai mă 'maih pơrăm tơdrong arih ih tơ lăm ti lu bơngai mă ih hli dêh, lăm ti Nebukatnessar pơtao đe Babilôn păng lăm ti lu bơngai Kalđê
Inh gô puh lê̆ ih hăm mĕ ih tơ dêh nai, ưh kơ trŏ kơ dêh char mă đêl tơpŭ kơ ih păng măr iĕm gô lôch tơ noh
Hăm trŏ Jêhôiachin jing bô̆i teh pơchah boih, mă đe areh
Minh pôm bô̆i teh ưh kơ đei bu wă
Liơ sư hăm lu adrĕch adrung sư đe klơ̆m hŭt lê̆ ataih,
tơ char mă lu sư ưh kơ băt
Kră Yang khan: “Răm-'băm tơpă kơ lu bơngai wei triu, pơrăm păng pơm kơ triu Inh tơklah tơklang đơ̆ng tơmăn 'nhĕt Inh
Lăm chăl Sư pơgơ̆r khŭl bơngai Juđa gô đei dŏng pơklaih;
păng bơngai Isơrael đei arih hiôk hơđơ̆ng
'Nâu anăn đe gô krao Sư:
‘Kră Yang boih 'lơ̆ng tơpăt lu nhôn
Mă-lei đe gô khan: Sĭt tơpă thoi Kră Yang arih, Kră Yang mă đei dŏng pơklaih adrĕch adrung bơngai Isơrael đơ̆ng gah yă-nơ̆m, păng lu char mă lu sư oei đơ̆ng Kră Yang puh lu sư sơ̆
’ Lu sư gô wih brŏk oei tơ dêh char lu sư kơdih
Gah lu bơngai khan lê̆ adrol:
Jơhngơ̆m inh pơchah boih lăm inh,
kơting inh đĭ tơtơ̆,
inh thoi bơngai suai kơ sik,
thoi bơngai wing măt yua kơ sik pơm kơ sư,
hăm đơ̆ng nơ̆r 'lơ̆ng rơgoh Sư
‘Dêh char âu 'bĕnh kơ lu bơngai pơm pơyô kư̆ kă,
Yua kơ đơ̆ng Kră Yang hiap pơtê̆, teh hrĕng kro,
tơmăn 'nhĕt tơ char glă kro đĭ
Lu sư kơdâu kiơ̆ trong kơnê̆;
yua iŏk tơdrong gơh kĕ ưh kơ trŏ
“Thoi noh trong lu sư yak jing rơbơ̆r,
Inh gô pơpuh lu sư tơ lăm măng mu,
păng gô pơ̆k 'bĭch hloi tơ noh
Truh boih sơnăm Inh wă sek phak lu sư,
Inh pơrăm lu sư
“Inh 'bôh hơđăl boih tơdrong glăi yoch krưp,
lăm bơngai khan lê̆ adrol char Samari;
Lu sư yua anăn yang Baal na khan lê̆ adrol,
ba bơngai Isơrael Inh wơ̆l jrok
Inh 'bôh lăm lu bơngai khan lê̆ adrol
lăm pơlei Jêrusalem pơm tơdrong kơnê̆ dêh;
Lu sư pơm pơyô kư̆ kă păng yak kiơ̆ trong hơlĕnh pơdăr;
lu sư pơdrŭt bơngai pơm kơnê̆ rai dêh,
na lu sư ưh pă đei bu 'maih lê̆ tơdrong kơnê̆
Inh lăng rim kơ lu sư thoi pơlei Sôđôm,
păng kon pơlei Jêrusalem nhen thoi pơlei Gômôrơ
Thoi noh Kră Yang Tih Hloh khan gah lu bơngai khan lê̆ adrol noh:
“Inh gô ăn kơ lu sư sa 'long tăng
păng nhă đak hơkăm,
yua kơ đơ̆ng lu bơngai khan lê̆ adrol lăm pơlei Jêrusalem,
tơdrong pơm yoch kơnê̆ dêh rai jơ̆p kơ dêh char
Kră Yang Tih Hloh khan:
“'Nĕ pă mơ̆ng lu bơngai khan lê̆ adrol noh roi kơ iĕm
Lu sư roi ăn kơ iĕm tơdrong hơmĕng ưh kơ đei,
lu sư khan lê̆ adrol kiơ̆ thoi lu sư chă đon kơdih,
ưh kơ trŏ kơ đơ̆ng nơ̆r Kră Yang bơtho khan ôh
Lu sư hrăn pơma roi kơ lu bơngai areh kơ Inh:
‘Kră Yang khan: Lu iĕm gô đei hiôk-hian
Lu sư pơma roi kơ đĭ lu bơngai arăng kơ̆l kiơ̆ thoi lu sư wă kơdih
‘Ưh kơ đei tơdrong răm kiơ truh kơ iĕm ôh
Mă-lei bu đei dơ̆ng boih lăm khŭl Kră Yang,
wă kơ mơ̆ng lăng nơ̆r Sư
Bu mơ̆ng hơlen boih păng wă kơ băt nơ̆r Sư
Inh ưh kơ đei wơh lu bơngai khan lê̆ adrol noh,
mă-lei lu sư oei năm chă roi nơ̆r Sư kơdih
Inh ưh kơ đei athei lu sư
mă-lei lu sư oei khan lê̆ adrol
Mă-lei tơdah lu sư đơ̆ng lăm khŭl Inh,
lei lu sư kư̆m roi boih nơ̆r Inh kơ lu kon pơlei pơla Inh,
pơm ăn kơ kon pơlei Inh weh đơ̆ng trong kơnê̆,
đơ̆ng tơdrong pơm kư̆ kă
Inh đei kơtơ̆ng nơ̆r lu bơngai khan lê̆ adrol hơlĕnh yua anăn Inh khan
‘Inh apo 'bôh, inh apo 'bôh
Tơdrong 'nâu oei đei lăm jơhngơ̆m lu bơngai khan lê̆ adrol hơlĕnh, pơma kiơ̆ kơ jơhngơ̆m đon lu sư kơdih, dĭng dang yơ
Lu sư tơchĕng chă đon roi tơdrong lu sư apo kơ lu buăl sư mơ̆ng na wă kơ kon pơlei Inh hiơt kơ anăn Inh thoi lu 'bok yă sư hiơt kơ anăn Inh kiơ̆ yang Baal
Nơ̆r Inh hăm trŏ thoi ŭnh
Thoi mut teh tơmo pơchah
Kră Yang khan
Kră Yang khan: “'Nâu Inh gô blah lu bơngai khan lê̆ adrol, mă yua hơpiĕt lu sư kơdih khan: ‘'Nâu nơ̆r Kră Yang khan
Dah 'bok soi, dah 'bok khan lê̆ adrol dah minh 'nu lăm lu kon pơlei khan: ‘'Nâu tơdrong trăp đơ̆ng Kră Yang,’ Inh gô phak bơngai noh hăm hnam dơnŏ sư hai
'Nâu tơdrong lu iĕm gô pơma tơjet băl tơduă, bơngai âu jet bơngai to: ‘Kră Yang đei tơl thoi yơ
’ Dah ‘Đei bơtho khan tơdrong kiơ
Mă-lei lu iĕm 'nĕ pă pơma 'bơm kơ tơdrong trăp đơ̆ng Kră Yang dơ̆ng, yua kơ tơdrong pŭ trăp noh boih nơ̆r đơ̆ng 'bơ̆r rim 'nu pơma, păng lu iĕm đei pơm glăi boih kơ dôm nơ̆r Kră Yang 'Bok Kei-Dei mă arih ling-lang, Kră Yang Tih Hloh, 'Bok Kei-Dei lu bơ̆n
'Nâu tơdrong iĕm jet bĕ lu 'bok khan lê̆ adrol: ‘Kră Yang tơl ih liơ boih
’ Dah ‘Kră Yang pơma bơtho ih tơdrong kiơ
Yua kơ thoi noh, na 'nâu, sĭt tơpă Inh gô hiơt kơ lu iĕm păng Inh gô hŭt lê̆ iĕm đơ̆ng hơdai hăm pơlei tih mă Inh ăn boih kơ iĕm păng lu 'bok iĕm
Inh gô ăn kơ iĕm mơlâu kơ đe ling-lang hlŏng hloi, ưh kơ đei bu gơh hiơt
'Noh đơ̆ng rŏng kơ Nebukatnessar, pơtao đe Babilôn rôp Jêkônia, kon drŏ-nglo Jêhôiakim, pơtao đe Juđa, hăm rôp lu kră pơgơ̆r lăm char Juđa, hơdai hăm lu bơngai thơ̆ hơgei, thơ̆ hơjơ̆m hling đơ̆ng pơlei Jêrusalem chông ba tơ char Babilôn pơm bơnă, Kră Yang tơ'bôh ăn kơ inh đei 'bar tŏ bai plei 'long hơra dan 'bơ̆t anăp hnam Kră Yang
Minh pôm bai tah lu plei hơra 'lơ̆ng thoi plei đum blŭng-a lăm bơyan, bai mă minh pôm noh dơ̆ng tah plei hơra kơnê̆ ngăl, ưh pă gơh sa boih
Kră Yang jet inh: “Ơ Jêrêmi, ih 'bôh kiơ
Inh tơl: “Inh 'bôh plei 'long hơra, lu plei hơra 'lơ̆ng, 'lơ̆ng dêh, lu plei kơnê̆, kơnê̆ tơpă, plei kơnê̆ noh đĭ mah pă gơh sa
Kră Yang khan kơ inh
“Kră Yang 'Bok Kei-Dei Isơrael khan: ‘Thoi plei hơra 'lơ̆ng 'nâu mơ̆n Inh gô jô̆ lu bơngai bơnă đơ̆ng dêh char Juđa mă Inh puh lu sư năm tơ char Kalđê
Inh gô ăn kơ lu sư đei jơhngơ̆m băt kơ Inh boih Kră Yang
Lu sư gô jing kon pơlei Inh, Inh boih Kră Yang 'Bok Kei-Dei lu sư, yua kơ lu sư gô đĭ jơhngơ̆m wih brŏk tơ Inh
Kră Yang khan: Bĕ lu plei hơra kơnê̆ dêh noh mah pă gơh sa, kư̆m thoi noh mơ̆n Inh gô pơm kơ Sêđekia pơtao đe Juđa, lu yŏng pơgơ̆r, lu bơngai oei arih đơ̆ng lăm pơlei Jêrusalem mă oei oei lăm char 'nâu, dah oei lăm char Êyiptơ
Inh gô ăn kơ lu sư lôch kơ đao gưm, lôch kơ pơngot rơwĕt, lôch hơbuh, pơrăm pơlôch pơgoh lu sư đơ̆ng lăm teh mă Inh đei ăn kơ lu sư păng lu 'bok yă lu sư sơ̆
Kră Yang khan kơ Jêrêmi gah tơdrong wă truh kơ adrĕch adrung Juđa lăm sơnăm mă puăn chăl Jêhôiakim, kon drŏ-nglo Jôsia, pơtao đe Juđa, noh lăm sơnăm blŭng-a chăl Nebukatnessar pơm pơtao dêh char Babilôn
Na Jêrêmi 'bok khan lê̆ adrol roi tơbăt nơ̆r 'nâu 'bơ̆t anăp adrĕch bơngai Juđa hăm đĭ-đăng kon pơlei Jêrusalem
Kră Yang oei gô wơh đĭch đam sư, lu bơngai khan lê̆ adrol, năm roi tơbăt ăn kơ lu iĕm, mă-lei iĕm kuă kơ mơ̆ng, kư̆m ưh kơ 'maih wă pơgling đon mơ̆ng
Lu sư khan: ‘Rim 'nu kơ lu iĕm athei weh đơ̆ng tơdrong kơnê̆, achăng lê̆ bĕ tơdrong pơm yoch kơnê̆, na lu iĕm gô oei lăm teh đak Kră Yang ăn boih kơ lu iĕm păng lu 'bok yă iĕm sơ̆ khơ̆ ning-mônh hlŏng hloi
Thoi noh na, Kră Yang Tih Hloh khan: ‘Yua kơ lu iĕm kuă kơ mơ̆ng nơ̆r Inh
Hloh kơ noh, Inh gô pơm ăn kơ lu sư pă đei kơtơ̆ng nơ̆r đe hơri chơt hiôk, pă đei kơtơ̆ng nơ̆r keng đe hlôm pơchơt păng pă đei nơ̆r hiĕk chhôk chă klo akăn, kư̆m pă đei kơtơ̆ng re tơpăl đe peh 'ba păng kư̆m pă đei hơdah ŭnh kơđeng
Jơ̆p kơ teh âu jing juơ, đĭ kon pơlei lăm dêh char âu gô bơ̆jang kơ pơtao Babilôn lăm tơpơh-jĭt sơnăm
Inh gô pơm kơ char noh thoi nơ̆r Inh đei pơma, nơ̆r mă đei chih răk boih lăm sơ̆p hla bơar âu, noh đơ̆ng nơ̆r Jêrêmi khan lê̆ adrol pơm kơ đĭ-đăng adrĕch
‘Mă lu sư kư̆m gô pơm đĭch kơ lu dêh char pran kơtang lu pơtao tih mơng Inh gô pơm tơwih kơ lu sư thoi lu sư đei pơm păng kiơ̆ kơ tơdrong jang đơ̆ng ti lu sư pơm
Kră Yang 'Bok Kei-Dei Isơrael khan kơ inh: “Iŏk bĕ kơchŏk 'bĕnh kơ sik Inh mĭl đơ̆ng ti Inh, pơhuch bĕ đĭ-đăng kơ adrĕch adrung mă Inh wơh ih năm tơ yơ athei huch sik noh
Lu sư gô huch, suai wơnh yak nơnăm mơngưt mơngat, yua kơ đao gưm mă Inh đei ăn truh tơ lăm lu sư
Thoi ei na inh iŏk kơchŏk sik đơ̆ng ti Kră Yang păng pơhuch ăn kơ đĭ-đăng adrĕch adrung mă Kră Yang wơh inh năm huch sik lăm kơchŏk noh
Pơlei tih Jêrusalem păng lu pơlei lăm char Juđa, ăn kơ lu pơtao lu yŏng pơgơ̆r, pơm ăn kơ lu sư răm jing rơ̆m rĕk, đe pơjăm đe blei hiap, đe lăng lu sư 'brơ̆ krưp thoi hrei 'nâu
Pharaôn, pơtao dêh Êyiptơ, đĭ-đăng lu đĭch đam sư, đĭ-đăng lu kră pơgơ̆r păng lu kon pơlei sư
Păng đĭ-đăng kơ lu tơmoi lăm char noh lu pơtao char Us, ăn kơ lu pơtao char Philistin, lăm noh đei pơlei Askalon, pơlei Gasa, Ekrôn păng lu bơngai mă oei arih lăm pơlei Asdôt
Char Eđôm, char Môap ăn kơ adrĕch adrung Ammôn
Ăn đĭ kơ lu pơtao Tirơ, kơ lu pơtao oei lăm Siđôn păng kơ lu pơtao oei lăm bŏl đak dơsĭ
Ăn đĭ kơ pơlei Đêdan, Têma, kơ Bus, ăn kơ lu bơngai hơkôih sŏk kơ̆l
Ăn kơ lu pơtao Arâp, ăn kơ lu pơtao rim dêh char nai oei hơbĭ lăm char glă
Ăn đĭ kơ rim pơtao Simri, đĭ-đăng pơtao char Êlam, ăn kơ lu pơtao char Mêđi
Ăn đĭ kơ pơtao gah yă-nơ̆m, oei jê̆ dah ataih, ăn kơ đĭ-đăng dêh char kơpal teh
Đơ̆ng noh ăn kơ Pơtao Sêsach kư̆m huch sik lăm kơchŏk noh
“Ih khan bĕ kơ lu sư: Kră Yang Tih Hloh 'Bok Kei-Dei Isơrael, khan: ‘Huch bĕ mă suai, hăk lê̆, pơ̆k lê̆ pă iung, yua kơ đao gưm Inh ăn truh tơ lu iĕm
'Nâu, Inh wă ăn tơdrong gleh truh kơ pơlei tih krao anăn Inh
Bĕ lu iĕm, Inh wă lê̆ kơ phak hă
Inh gô phak lu iĕm, yua kơ Inh gô ăn đao hơlă truh tơ đĭ-đăng adrĕch adrung oei kơpal teh,’ ” Noh Kră Yang Tih Hloh khan
“Gah ih, roi tơbăt lê̆ bĕ dôm nơ̆r wă blah lu sư âu păng khan:
‘Kră Yang gô ôr tơkĕch đơ̆ng anih tơ kơpal;
đơ̆ng anih 'lơ̆ng rơgoh Sư,
sư gô ôr kơtang wă pơm kơ teh Sư,
ôr jreo tơkĕch thoi đe pơjuă plei hơmu,
Sư blah pơm kơ đĭ-đăng kon bơngai oei kơpal teh đak âu
Đe gô kơtơ̆ng nơ̆r tơjrông tơjrang tơ tôch kơ teh,
yua kơ Kră Yang gô sek đĭ kơ adrĕch adrung,
Sư wă phak đĭ-đăng kon bơngai,
Sư pơjao ăn lu bơngai kơnê̆ lôch kơ đao gưm
'Noh Kră Yang khan
“Ơ lu bơngai wei triu, nhơ̆m hmoi bĕ,
ôr krao bĕ
Ơ tơ'ngla triu tơgrŏl pơpơ̆ bĕ yua kơ truh boih năr đe pơlôch lu iĕm,
lu iĕm gô pơ̆k lôch thoi gŏ teh gĭt pơchah
Lu bơngai wei triu ưh pă đei trong ayơ gơh klĕnh,
Lu tơ'ngla triu kư̆m ưh pă đei trong ayơ gơh klaih
Lu bơngai wei triu ôr,
lu tơ'ngla triu nhơ̆m hmoi;
Kră Yang pơrăm lê̆ goh tơmăn 'nhĕt lu sư
Hơdrong triu hiôk-hian kư̆m pơrăm đĭ,
đơ̆ng tơdrong Kră Yang hil mĭl
Bĕ iĕm, iĕm 'nĕ pă mơ̆ng lu bơngai khan lê̆ adrol iĕm, lu pơjâu chă pơma hăm Yang păng pơjâu juăt tơlang tơdrong apo, lu pơjâu chă pơma hăm atâu, lu 'bok lăng tơdra sơnglŏng păng đĭ lu pơjâu hơlĕnh kơ lu iĕm khan: ‘Lu iĕm ưh kơ đei pơm đĭch bơ̆jang kơ pơtao Babilôn ôh
'Nâu nơ̆r Jêrêmi đơ̆ng pơlei Jêrusalem chih gơih kơ lu đe kră mă oei arih, lu đe 'bok soi, lu 'bok khan lê̆ adrol păng đĭ-đăng kon pơlei mă pơtao Nebukatnessar rôp đơ̆ng pơlei Jêrusalem ba tơ char Babilôn pơm bơnă
Đơ̆ng rŏng kơ pơtao Jêkônia, mĕ pơtao, lu bơngai jang lăm hnam pơtao, lu kră pơgơ̆r đơ̆ng Juđa păng Jêrusalem, lu thơ̆ hơgei gơh pơm lĕch đơ̆ng pơlei Jêrusalem boih
kơthơ noh Jêrêmi hơtă ăn kơ bre Êlasa kon drŏ-nglo Saphan păng Gêmaria kon drŏ-nglo Hilkia mă Sêđekia pơtao đe Juđa wơh bre sư năm tơ char Babilôn tơ'bơ̆p Nebukatnessar pơtao đe Babilôn
Kơthơ noh chih khan
Kră Yang Tih Hloh, 'Bok Kei-Dei bơngai Isơrael khan kơ lu bơngai mă Inh ăn đe rôp pơm bơnă đơ̆ng pơlei Jêrusalem ba tơ Babilôn
yua kơ lu sư khan lê̆ adrol hơlĕnh hăm anăn Inh
Inh ưh kơ đei wơh lu sư ôh
” Noh Kră Yang khan
Kră Yang khan: “Layơ tôm tơpơh-jĭt sơnăm ăn kơ Babilôn pơgơ̆r, Inh gô năm hơpong tơ lu iĕm, Inh gô pơm trŏ thoi nơ̆r pơkă 'lơ̆ng rŏ Inh, gô chông ba lu iĕm brŏk tơ teh đak âu
Kơplah lu iĕm năm krao chă Inh, krao apinh Inh, Inh gô tơl tơwih
Lu iĕm gô chă Inh păng gơh tơ'bơ̆p tơdah lu iĕm chă Inh hăm đĭ jơhngơ̆m
Kră Yang khan: “Inh gô ăn kơ lu iĕm tơ'bơ̆p Inh păng Inh gô iŏk chông anhăk pơdrâu lu iĕm brŏk đơ̆ng pơm bơnă
” Kră Yang khan: “Inh gô akŭm pơđĭ lu iĕm đơ̆ng jơ̆p kơ dêh char, đơ̆ng rim pơlei pơla mă Inh đei puh lu iĕm tơ noh păng gô iŏk anhăk lu iĕm wih brŏk tơ teh đak mă đêl Inh puh iĕm đơ̆ng noh sơ̆
Lu iĕm khan: “Kră Yang đei ăn boih kơ lu bơ̆n 'bok khan lê̆ adrol tơ char Babilôn
Kră Yang khan gah pơtao mă oei 'bơ̆t tang-dŏ pơtao Đawit păng lu kon pơlei mă oei lăm pơlei âu, lu bơngai mă huay kơ năm pơm bơnă hơdai lu iĕm
lei, na 'nâu nơ̆r Kră Yang Tih Hloh khan: “Inh gô ăn đao gưm, pơngot rơwĕt păng tơdrong lôch hơbuh truh tơ lu sư, pơm ăn kơ lu sư thoi plei hơra ôm kơnê̆ dĭng mah đe pă gơh sa
Thoi noh ơ đĭ-đăng lu bơngai bơnă mă Inh đei puh đơ̆ng pơlei Jêrusalem năm tơ char Babilôn, mơ̆ng bĕ nơ̆r Kră Yang
'Nâu Kră Yang Tih Hloh, 'Bok Kei-Dei bơngai Isơrael khan thoi âu gah Ahap, kon drŏ-nglo Kôlaia păng Sêđekia, kon drŏ-nglo Maaseia, bơngai mă yua anăn Inh khan lê̆ adrol hơlĕnh: “Inh gô jao lu sư kơ Nebukatnessar, pơtao Babilôn, sư gô pơlôch bre noh 'bơ̆t anăp lu iĕm
yua kơ lu sư đei pơm yoch bơlŭk kơnê̆ boih lăm lu bơngai Isơrael, pơm yoch ngôi pơyô kư̆ kă hăm akăn lu bơngai rông 'bôt sư kơdih păng pơma hơlĕnh mă Inh ưh kơ đei athei lu sư
Inh băt păng pơm kơdranh kơ tơdrong noh
Noh Kră Yang khan
Roi tơbăt bĕ kơ Sêmaia bơngai Nêhelam
“'Nâu Kră Yang Tih Hloh, 'Bok Kei-Dei bơngai Isơrael khan: ‘Ih đei gơih boih hla bơar kơ đĭ kon pơlei Jêrusalem, kơ 'bok soi Sephania kon drŏ-nglo Maaseia păng kơ đĭ-đăng lu 'bok soi nai khan
Lei liơ ih ưh kơ rôp chrih kơ Jêrêmi pơlei Anathôt, sư oei khan lê̆ adrol, tơ lăm lu iĕm
Sephania 'bok soi đŏk kơthơ noh tơm măt Jêrêmi bơngai khăn lê̆ adrol mơ̆ng
Nơ̆r Kră Yang khan kơ Jêrêmi
'Nâu nơ̆r Kră Yang khan kơ Jêrêmi
'Nâu Kră Yang, 'Bok Kei-Dei bơngai Isơrael khan: “Chih răk bĕ lăm sơnôm hla bơar nơ̆r Inh đei bơtho khan kơ ih boih
Kră Yang khan: “Gô đei năr, Inh gô chông ba kon pơlei Inh bơngai Juđa păng Isơrael wih brŏk đơ̆ng pơm bơnă
Kră Yang khan: “Inh gô ba lu sư brŏk iŏk teh đak mă Inh đei ăn boih kơ lu yă 'bok lu sư
'Nâu nơ̆r Kră Yang đei khan gah bơngai Isơrael păng Juđa
'Nâu Kră Yang khan:
“Inh đei kơtơ̆ng boih nơ̆r ôr krao hli tơrơ,
ưh kơ đei hiôk-hian
Năr noh kơnê̆ krưp tih tơpă,
mă ning-mônh kư̆m ưh kơ đei năr kơnê̆ dêh thoi noh
Noh boih năr truh răm kơ Jakôp
Mă-lei Inh gô dŏng lu sư klaih đơ̆ng noh
Kră Yang Tih Hloh khan:
“Lăm năr noh Inh gô gơ̆ lê̆ 'long ăt đơ̆ng ako lu sư;
păng hrĕch lê̆ tơlei đêl đe chô̆ lu sư,
ưh pă pơm đĭch kơ dêh tơmoi dơ̆ng
Mă-lei lu sư gô chu yom kơ Kră Yang 'Bok Kei-Dei lu sư,
păng Đawit pơtao lu sư,
Inh gô atŏk ăn
Kră Yang khan:
“Ơ Jakôp, ih boih đĭch đam Inh, 'nĕ kơ hli
Inh gô dŏng pơklaih iĕm đơ̆ng dêh ataih,
đơ̆ng teh đak iĕm pơm bơnă
Jakôp gô brŏk hiôk-hian, rơnŭk rơnua jang sa,
ưh kơ đei hli tơrơ kơ bu dơ̆ng
Kră Yang khan:
“Inh oei păng iĕm, wă dŏng pơklaih iĕm
Inh gô pơlôch pơrăm đĭ lu dêh char,
mă Inh đei puh iĕm tơklah tơklang lăm noh,
mă-lei Inh huay kơ pơlôch iĕm
Inh gô phak bơtho lu iĕm kiơ̆ kơ tơdrong trŏ,
Inh ưh kơ lê̆ ôh phak bơtho lu iĕm
Kră Yang khan:
“Tơdrong jĭ rơka iĕm ưh pă gơh klaih boih;
rơka jĭ iĕm jrŭ dêh
Ưh kơ đei bu tơgŭm iĕm,
ưh kơ đei pơgang kiơ wă kơ iĕm huay kơ jĭ,
rơka jĭ iĕm ưh pă tơsir boih
Bơngai mă pơgơ̆p hăm iĕm hiơt kơ iĕm boih,
lu sư ưh pă hiơ̆k kơ iĕm boih,
Inh teh iĕm rơka thoi lu ayăt teh
Inh teh phak lu iĕm kư̆m thoi lu bơngai kơnê̆ phak,
Yua kơ tơdrong kơnê̆ iĕm trăp tơpă,
tơdrong yoch iĕm lơ dêh
Mă-lei đe bu kăp sa iĕm đe gô kăp sa lu sư;
lu bơngai ayăt kơ iĕm gô jing bơnă;
bu mă tơgar iŏk tơtông tơmam đơ̆ng iĕm,
đe kư̆m gô blah tơgar iŏk đơ̆ng lu sư
'Nâu Kră Yang khan:
“Inh gô iŏk tơwih bơsŭn anih hnam Jakôp đơ̆ng lu sư pơm bơnă,
Inh gô mơnat ăn kơ sơnăm dơnŏ lu sư;
pơlei tơm tih đe gô pơdơ̆ng tơ đêl teh so sơ̆,
hnam pơtao đe gô pơdơ̆ng trŏ 'bơ̆t anih so sơ̆
Kon hơ'lơ̆p lu sư kư̆m thoi sơ̆;
khŭl adrĕch lu sư gô dơ̆ng kơjăp 'bơ̆t anăp Inh,
Inh gô phak pơmat lu bơngai mă pơgŏ pơđep lu sư
Lu sư gô đei pơtao lĕch đơ̆ng adrĕch adrung lu sư,
Kră pơgơ̆r lu sư kư̆m đei đơ̆ng lăm lu sư
Inh gô krao sư năm jê̆ Inh,
wă kơ sư năm jê̆ Inh;
yua kơ ưh kơ đei bơngai bu nuih pơ̆n năm jê̆ Inh
Noh Kră Yang khan
Kră Yang hil ưh kơ ngach
dĭng mă truh tơ Sư pơm keh
dôm tơdrong mă Sư wă pơm
Lăm năr tôch kơnh,
lu iĕm gô băt hlôh hơđăl tơdrong 'nâu
Kră Yang khan: “Kơplah noh kơnh, Inh boih Kră Yang 'Bok Kei-Dei kơ đĭ-đăng adrĕch Isơrael; păng lu sư jing kon pơlei pơla Inh
Kră Yang khan:
“Minh adrĕch adrung klaih đơ̆ng đao gưm
đei boih pŭn hiôk lăm char glă,
kơplah Inh ăn kơ lu bơngai Isơrael pơdơh hiôk-hian
Sơ̆ Kră Yang tơ'bôh boih kơ bơ̆n khan:
“Inh 'mêm mơnat kơ iĕm hăm tơdrong 'mêm ling-lang hlŏng hloi,
Thoi noh na Inh oei wei kơjăp 'mêm kơ iĕm
Lu iĕm gô pơtăm tơm hơmu
tơ kông groi Samari, thoi sơ̆
lu iĕm pơtăm,
gô phĕ sa plei
Gô đei năr lu bơngai gak
tơ kơpal kông Êphraim ôr krao:
Iung bĕ bơ̆n tŏk tơ kông Siôn,
năm kơkuh kơ Kră Yang, 'Bok Kei-Dei lu bơ̆n
Kră Yang khan:
“Bĕ bơ̆n hơri chơt hiôk kơ Jakôp;
tơkĕch tơjroh bĕ kơ lu adrĕch adrung gĭt kăl,
pôk bơnê pơyom bĕ na khan:
‘Kră Yang dŏng pơklaih boih kon pơlei pơla Sư,
lu kon pơlei Isơrael mă oei arih
'Nâu, Inh gô chông lu sư brŏk đơ̆ng char gah yă-nơ̆m,
Inh akŭm pơpôi lu sư đơ̆ng tôch kơ teh đak
Lăm lu sư đei bơngai măt tol, bơngai hơwen,
lu drŏ-kăn oei anăp păng drŏ-kăn wă tơpŭ,
minh khŭl tơpôl lơlap tơpă gô wih brŏk tơ âu
Yua kơ Kră Yang đei huai iŏk boih Jakôp
păng dŏng pơklaih lu sư đơ̆ng ti lu bơngai pran kơtang hloh
Lu sư gô năm hơri hiôk chơt tơ anih kơjung kơpal kông Siôn;
muh măt lu sư chơt hiôk đơ̆ng Kră Yang ăn pŭn hiôk rơkah rơkai:
'Ba mi, sik hơmu, đak rơmă ôliwơ,
kon triu, bơbe, sem dơrong,
Jơhngơ̆m lu sư thoi pơgar đak hngôm hơiuh,
ưh pă đei sơ'ngon kơ kiơ dơ̆ng
Lu adruh hle chơt hiôk suang pơplŏng,
lu tơdăm păng lu kră drŏ-nglo kư̆m wang chơt hiôk;
Inh gô tơplih tơdrong ơh sơ'ngon lu sư jing tơdrong chơt hiôk,
Inh gô pơlung lu sư ăn kơ lu sư tơdrong chơt hiôk tơplih kơ tơdrong ơh sơ'ngon
Kră Yang khan:
“Gô đei hơmĕng kơ kon sâu đơ̆ng rŏng,
kon sâu lu iĕm gô brŏk tơ char kơdih
Inh kơtơ̆ng boih bơngai Êphraim nhơ̆m hmoi:
‘Ih phak bơtho inh boih,
thoi đe pơjuăt kon rơmo mă tam biơh tah 'long ăt, inh pŭ iŏk boih
Apinh Ih iŏk inh brŏk bĕ, na inh gơh brŏk đei hiôk-hian,
yua kơ Ih boih Kră Yang 'Bok Kei-Dei inh
Tơpă, đơ̆ng rŏng kơ inh weh đơ̆ng Kră Yang,
inh tơbral boih;
đơ̆ng rŏng kơ inh băt hlôh,
inh tŭr kơtơh hmach
Inh mơlâu dêh,
Inh pŭ tơdrong mơlâu đơ̆ng pơm yoch đơ̆ng oei tơdăm mơlôh
“Hăm trŏ Êphraim kon Inh mă 'mêm
Kon inh kơeng
Mă khan dôm wơ̆t boih inh hil kơ sư;
inh oei 'blŏk 'brơ̆k mơnat,
Tơpă Inh gô mơnat kơ sư
Noh Kră Yang khan
“Pơdơ̆ng bĕ jrăng tơmo wă kơnăl;
pơdơ̆ng bĕ gơ'bang wă tơ'bôh trong:
Lăng bĕ kơ trong tih,
trong noh boih mă lu iĕm yak kiơ̆
Wih brŏk bĕ, ơ bơngai Isơrael,
brŏk hơlơ̆k bĕ tơ lu pơlei iĕm
Oei pă dang yơ dơ̆ng lu iĕm oei thông mang
Ơ kon adruh ưh kơ 'blep
Kră Yang đei pơjing boih minh tơdrong 'nao plơ̆ng lăm teh đak:
Bơngai drŏ-kăn wei wêr bơngai drŏ-nglo
Lăm char Juđa păng đĭ-đăng lu pơlei lu sư oei hơdai tơ noh, lu bơngai bơ̆jang mir 'ba hăm lu bơngai wei triu
Inh gô ăn kơ lu bơngai gleh lap klaih rơhing păng lu bơngai pă kĕ sa phĭ mah
Tơ'ngla mă ăn măt 'năr
pơchrang hơdah kơ'năr,
ăn măt khei sơnglŏng
pơchrang gah kơmăng,
pơm kơ đak dơsĭ pơpơ̆ poh-yă hơlôk hơlak
Kră Yang Tih Hloh noh anăn Sư
“Tơdah layơ tơdrong juăt âu hiong đơ̆ng anăp Inh,
na kơplah noh adrĕch adrung Isơrael kư̆m hiong hlŏng hloi
ưh pă jô̆ minh adrĕch 'bơ̆t anăp Inh
Noh Kră Yang khan
Kră Yang khan:
“Tơdah đei bu gơh pơtŏ lu tăl plĕnh tơ kơpal ti
dah gơh lăng băt kơ hơnă tơ ala plei teh sŭng,
na kơplah noh, Inh gô achăng lê̆ adrĕch adrung Isơrael,
yua kơ tơdrong yoch mă lu sư pơm
Noh Kră Yang khan
Kră Yang khan: “Gô đei 'năr, pơlei tih đe gô pơdơ̆ng dơ̆ng kơ Inh đơ̆ng Hnam Thôt Hananêl truh tơ 'Măng Jang Mum
Tơlei đe pơtŏ gô dăng tơpăt groi Garet păng dăr truh tơ groi Gôa
Kơplah noh lu linh pơtao Babilôn wang pơlei tih Jêrusalem; gah Jêrêmi bơngai khan lê̆ adrol đe rôp phak lăm anih cham lu linh gak hnam pơtao Juđa
Sêđekia, pơtao đe Juđa, rôp chĭt Jêrêmi, pơtao jet: “Liơ ih khan lê̆ adrol khan:” Kră Yang khan: “Inh gô jao pơlei tih 'nâu lăm ti pơtao Babilôn, sư gô blah iŏk
Gah Sêđekia, pơtao đe Juđa, sư ưh kơ gơh klaih đơ̆ng ti lu bơngai Kalđê, sĭt tơpă pơtao Babilôn gô rôp phak sư, sư gô pơma dơnuh hăm pơtao 'bơ̆t tơm măt sư 'bôh hăm măt sư kơdih
Jêrêmi khan: “Đei nơ̆r Kră Yang khan kơ inh
‘'Nâu, Hanamel kon drŏ-nglo Salum ma ih gô năm truh khan kơ ih: Răt bĕ mir na inh tơ Anathôt: Yua kơ ih kơtum jê̆ trŏ lăp kơ huai iŏk
Hanamel, kon drŏ-nglo ma inh, trŏ thoi nơ̆r Kră Yang khan năm tơ'bơ̆p inh tơ anih cham lu linh gak păng khan: “Apinh ih huai iŏk mir na inh tơ Anathôt, lăm char Bênjamin, yua kơ ih trŏ kơ gơh răt iŏk mir noh
Ih răt iŏk bĕ
Na inh băt noh jĭ nơ̆r Kră Yang
Na inh răt mir na tơ Anathôt đơ̆ng Hanamel, kon drŏ-nglo ma inh păng inh kŏng ăn kơ sư mơjĭt-tơpơh sêikơl jên hu
Inh chih kĭ anăn tơ lăm hla bơar răt, chơ̆m pơsĭt, kư̆m đei bơngai kơdranh wă pơsĭt păng kŏng ăn tôm jên noh
Inh iŏk hloi hla bơar tĕch hla bơar inh 'nao kĭ răt kiơ̆ kơ khôi juăt păng hla bơar chih rok hai
Inh jao ăn hla bơar răt noh kơ Baruk, kon drŏ-nglo Nêria, sâu Mahseia, 'bơ̆t anăp Hanamel, kon drŏ-nglo ma inh păng 'bơ̆t anăp lu bơngai kơdranh đei kĭ anăn lăm noh, kư̆m 'bơ̆t anăp lu bơngai Juđa oei ngôi 'bơ̆t cham anih lu linh gak
Na inh pơkă kơ Baruk 'bơ̆t anăp lu sư khan
“Kră Yang Tih Hloh, 'Bok Kei-Dei bơngai Isơrael khan: ‘Iŏk bĕ dôm hla bơar pơsĭt hla bơar kĭ răt păng hla bơar chih rok, tah bĕ tơ lăm bô̆i teh, wă kơ hla bơar noh gơh răk đunh
'Nâu Kră Yang Tih Hloh, 'Bok Kei-Dei bơngai Isơrael khan: Đe gô tĕch răt hnam, mir chŭn, pơgar hơmu lăm char âu
Đang kơ inh jao hla bơar răt noh kơ Baruk kon drŏ-nglo Nêria, inh krao khan apinh Kră Yang
Ih boih Tơ'ngla yơ̆r ti man pơjing kơ plĕnh hăm teh âu hăm tơdrong mơsêh mơyang tih Ih
Ưh kơ đei tơdrong kiơ mă tơnat 'bơ̆t anăp Ih
Ih đei tơdă tih, mơsêh mơyang gơh pơm tôm tơdrong
Măt Ih lăng 'bôh đĭ-đăng kơ trong kon bơngai
Ih phak apah kơ rim 'nu kiơ̆ tơdrong arih sa sư păng kiơ̆ đêl tơdrong jang lu sư pơm
Ih đei yua boih dôm tơdra hlĭch, tơdrong chrơp, pơklaih bơngai Isơrael đơ̆ng char Êyiptơ hăm ti pran kơtang hăm tơdrong hli krưp wă chông kon pơlei pơla Ih, Isơrael lĕch đơ̆ng dêh Êyiptơ
Ih jao ăn kơ lu sư teh đak âu, teh đak 'bĕnh kơ đak toh păng đak sut, mă Ih đei pơkă wă ăn kơ lu yă 'bok lu sư sơ̆
To lu linh Kalđê wang blah pơlei; lu sư oei bơ̆ teh wă tŏk blah iŏk pơlei
Pơlei âu gô huŏng lăm ti lu sư, kơplah oei tơblah, đei tơdrong pơngot rơwĕt, tơdrong jĭ apoh
Tơdrong Ih khan truh boih, 'nâu âu, Ih 'bôh boih
Ơ Kră Yang, Ih khan boih kơ inh: ‘Yua bĕ jên hu ih răt mir na âu păng chă đei bơngai kơdranh pơsĭt, na to pơlei tih âu jao boih lăm ti lu bơngai Kalđê
Kră Yang khan kơ Jêrêmi
“'Nâu, Inh boih Kră Yang, 'Bok Kei-Dei kơ đĭ-đăng kon bơngai
Hăm đei tơdrong kiơ mă hơnat kơ Inh
“Iŏk đơ̆ng năr đe pơdơ̆ng sư sơ̆ khơ̆ dang ei pơlei tih âu tơblĕk wă kơ Inh hil, dĭng Inh mah pơrăm lê̆ sư đơ̆ng anăp Inh
Tơdrong yoch kơnê̆ mă kon sâu Isơrael păng kon sâu Juđa pơm boih wă kơ tơblĕk Inh, đei lu sư, lu pơtao, lu yŏng pơgơ̆r, lu 'bok soi, lu bơngai khan lê̆ adrol lu sư, hơdai hăm lu bơngai Juđa păng kon pơlei Jêrusalem
Lu sư ưh kơ hue lăng Inh, tơwih kơ Inh rŏng
Mă khan Inh oei adrin bơtho lu sư, mă-lei lu sư kuă kơ mơ̆ng, kuă kơ chu kiơ̆ nơ̆r Inh bơtho khan
Lu sư tah 'măn boih rup yang kơnê̆ 'mê̆ krưp tơ lăm hnam mă đe anăn măt Inh, pơm mơgrĭ 'mê̆-'mach
Ih đei khan gah pơlei tih âu pơlei noh pơjao boih lăm ti pơtao Babilôn hăm đao gưm, pơngot rơwĕt, jĭ apoh, mă-lei Kră Yang 'Bok Kei-Dei bơngai Isơrael khan
Lu sư gô jing kon pơlei pơla Inh păng Inh boih Kră Yang 'Bok Kei-Dei lu sư
Inh gô ăn kơ lu sư jing minh đon minh jơhngơ̆m minh trong lei-lăi, wă kơ lu sư hli yom kơ Inh ling-lang, wă kơ lu sư păng kon sâu lu sư đei tơdrong pŭn hiôk
Kră Yang khan: “Thoi Inh ăn boih tơdrong pơrăm tih kơ kon pơlei 'nâu, Inh kư̆m gô ăn tơdrong pŭn hiôk mă Inh đei pơkă boih hăm lu sư năr âu
Lu đe gô yua jên hu răt mir na, chih hla bơar tĕch, chơ̆m pơsĭt, chih pơklep chă bơngai kơdranh pơsĭt kơ đơ̆ng lăm char Bênjamin, lăm lu anih tăp dăr kơ pơlei tih Jêrusalem, lăm pơlei Juđa păng lăm lu pơlei tơ kông groi dah lăm tơring lăm thŭng păng lu pơlei gah gơal, yua kơ Inh gô chông anhăk bơnă wih brŏk hiôk-hian jơnap
” Noh Kră Yang khan
Kơplah Jêrêmi đe phak tơ lăm cham lu linh gak, đei nơ̆r Kră Yang khan kơ sư wơ̆t mă 'bar
'Nâu Kră Yang khan, Sư boih Tơ'ngla pơjing teh đak păng pơm pơdơ̆ng tôm tơmam ăn kơ lu sư kơjăp; anăn Sư Kră Yang
'Nâu Kră Yang 'Bok Kei-Dei Isơrael khan: “Gah lu hnam lăm pơlei tih, hnam pơtao đe Juđa, pơrăm lê̆ boih, wă yua găn tơblah hăm đao gưm lu bơngai Babilôn
“Inh gô ăn kơ lu sư pran kơtang păng ăn kơ lu sư klaih rơngơp; Inh gô pơklaih pơlei âu, Inh gô ăn kơ lu sư hiôk-hian chơt 'nă hal tơpă
Inh gô ăn kơ bơngai Juđa păng Isơrael đei hiôk jơnap, Inh gô tơiung pơdơ̆ng teh đak lu sư thoi sơ̆
Inh gô sŭt rơgoh tơdrong yoch mă đêl lu sư pơm boih hăm Inh; Inh huay pă jô̆ boih dôm tơdrong yoch kơnê̆ mă lu sư blah Inh
Pơlei âu gô ba anăn Inh đei ư-ang hiôk chơt, tơdrong bơnê, 'bơ̆t anăp đĭ adrĕch adrung kon bơngai lăm teh đak; lu sư gô kơtơ̆ng tơdrong 'lơ̆ng mă Inh ăn pŭn hiôk kơ lu bơngai Juđa păng bơngai Isơrael
Lu dêh noh gô tơrơ lăng krưp kơ tơdrong pŭn hiôk păng tơdrong hiôk-hian Inh ăn kơ pơlei âu
'Nâu Kră Yang khan: “Ih khan gah anih 'nâu: ‘Anih noh juơ ưh kơ đei bơngai oei, kư̆m ưh kơ đei kon sem bri
’ Lăm đĭ-đăng pơlei tih char Juđa păng trong tih pơlei Jêrusalem, dang ei jing anih rơ̆m rĕk, ưh kơ đei bơngai oei păng kư̆m ưh kơ đei sem brem trŏ tơpă
Lăm lu pơlei tơring groi kông păng lu pơlei lăm tơring groi gah bơmơ̆t, lăm lu tơring glă gah gơal, lăm teh đak Bênjamin, tơ lăm rim anih tăp dăr Jêrusalem păng lăm pơlei char Juđa, khŭl triu gô yak rok ala ti đe gô jô̆ lu sư
Kră Yang khan: “Đơ̆ng âu tơ anăp, Inh gô pơsĭt nơ̆r Inh pơkă 'lơ̆ng rŏ mă Inh đei pơkă hăm adrĕch Isơrael păng adrĕch Juđa
Lăm lu năr noh; adrĕch Juđa gô đei dŏng pơklaih;
Jêrusalem gô oei hiôk-hian
păng gô krao anăn
Kră Yang boih tơpăt hơnơ̆ng lu nhôn
Yua kơ Kră Yang khan: “Adrĕch Đawit ưh kơ đei khăi ôh bơngai drŏ-nglo pơtrơp oei tơ tang-dŏ pơtao adrĕch Isơrael
Kră Yang khan kơ Jêrêmi
“'Nâu Kră Yang khan: Tơdah tơdrong Inh pơgơ̆p kơ'năr dah kơmăng, gơh pơrăm dĭng mah 'năr păng măng pă đei truh thoi đêl pơkă
lei na gơh pơrăm nơ̆r pơgơ̆p Inh hăm Đawit, đĭch đam Inh, wă khan sư ưh pă đei kon sâu drŏ-nglo wă pơm pơtao pơgơ̆r dơ̆ng păng pơrăm nơ̆r pơgơ̆p Inh hăm lu 'Bok soi, bơngai Lêwi, lu bơngai jang kơ Inh kư̆m lei-lăi
Inh gô ăn kơ adrĕch Đawit, đĭch đam Inh păng ăn kơ lu bơngai Lêwi jang kơ Inh, Inh gô ăn kơ adrĕch adrung sư lơ thoi sơnglŏng kơpal plĕnh, thoi chuơh cheng đak dơsĭ ưh kơ đei bu kĕ jô̆
Kră Yang khan kơ Jêrêmi
Kră Yang khan: Tơdah Inh ưh kơ pơgơ̆p hăm kơ'năr kơmăng, păng Inh ưh kơ đei ăn tơdrong juăt wei-lăng plĕnh păng teh
Lei Inh gô achăng lê̆ adrĕch adrung Jakôp păng Đawit, đĭch đam Inh, na Inh ưh kơ đei rơih bu lăm kon sâu drŏ-nglo sư wă pơgơ̆r kon sâu Abraham, Isăk păng Jakôp
Tơpă Inh gô ăn kơ lu sư đei pŭn hiôk jơnap păng Inh gô 'mêm mơnat kơ lu sư
'Nâu nơ̆r Kră Yang khan kơ Jêrêmi, kơplah Nebukatnessar pơtao Babilôn, hăm đĭ-đăng lu linh sư, đĭ-đăng kơ lu teh đak chu kơ nơ̆r sư oei wang blah pơlei tih Jêrusalem păng lu pơlei nai tăp dăr
Kră Yang 'Bok Kei-Dei Isơrael khan: “Năm roi bĕ kơ Sêđekia, pơtao đe Juđa, 'nâu Kră Yang khan: Inh wă jê̆ jao pơlei tih âu lăm ti pơtao Babilôn, sư gô iŏk ŭnh soh pơlei
Jêrêmi bơngai khan lê̆ adrol roi đĭ-đăng tơdrong noh kơ Sêđekia, pơtao đe Juđa tơ lăm pơlei Jêrusalem
Rim 'nu athei ăn kơ lu đĭch bơngai Hêbrơ rơngei, drŏ-nglo dah drŏ-kăn; ưh kơ gơh rôp 'nhŏng dah oh lu iĕm bơngai Juđa pơm đĭch ôh
Mă-lei đơ̆ng rŏng lu sư tơplih đon; hơlơ̆k rôp lu đĭch đam drŏ-nglo drŏ-kăn mă đêl lu sư 'nao achăng noh wơ̆t jang pơm đĭch đam dơ̆ng
Kơplah noh đei nơ̆r Kră Yang khan kơ Jêrêmi
'Nâu Kră Yang 'Bok Kei-Dei bơngai Isơrael, khan: Inh đei nơ̆r pơgơ̆p hăm lu 'bok yă iĕm lăm năr mă Inh đei chông anhăk lu sư lĕch đơ̆ng dêh char Êyiptơ sơ̆, klaih rơngei đơ̆ng pơm đĭch, Inh khan
Sơnăm tơpơh đĭ-đăng lăm lu iĕm athei ăn kơ lu 'nhŏng oh iĕm bơngai Hêbrơ rơngei, mă sư đei tĕch kơdih sư tơ lu iĕm
Mă đei bơ̆jang pơm đĭch iĕm lăm tơdrâu sơnăm boih, lu iĕm athei ăn kơ sư rơngei
Mă-lei lu 'bok yă iĕm ưh kơ wă mơ̆ng Inh, kư̆m kuă kơ pơgling đon lu sư
Lu bơngai mă đei pơm yoch hăm nơ̆r pơgơ̆p Inh, ưh kơ kiơ̆ dôm nơ̆r pơgơ̆p mă lu sư đei pơkă boih 'bơ̆t anăp Inh, Inh gô ăn kơ lu sư thoi kon rơmo blah phơ̆ tŏk-bŏk, na yak rok sơlam 'bar pah 'nhĕm noh
Lu kră pơgơ̆r bơngai Juđa păng Jêrusalem lu bơngai jang lăm hnam pơtao, 'bok soi păng lu kon pơlei năm yak rok sơlam lu 'nhĕm rơmo blah noh
Inh jao lu sư tơ lăm ti lu bơngai ayăt kơ lu sư, lu bơngai 'maih wă pơlôch pơrăm lu sư
Atâu akâu lu sư lôch gô ăn kơ sem grơ̆ păng sem bri sa
Sêđekia pơtao đe Juđa păng kră pơgơ̆r sư Inh gô jao ăn tơ lăm ti lu bơngai ayăt kơ sư lu bơngai 'maih wă pơlôch lu sư, lăm ti lu linh pơtao Babilôn 'nao weh đơ̆ng lu iĕm
“Iŏk bĕ minh sơnôm hla bơar chih bĕ lăm noh dôm tơdrong Inh đei bơtho khan kơ ih gah bơngai Juđa, Isơrael păng đĭ-đăng adrĕch adrung nai, iŏk đơ̆ng chăl Jôsia, dĭng truh kơ năr 'nâu
Mưh lu bơngai Juđa kơtơ̆ng đĭ-đăng tơdrong răm Inh wă pơm kơ lu sư, rŏ lăng lu sư gô tơbral achăng lê̆ tơdrong kơnê̆ lu sư kơdih, na Inh huay jô̆ yo tơdrong yoch kơnê̆ lu sư
Jêrêmi krao Baruk kon drŏ-nglo Nêria, Baruk chih tơ lăm sơnôm hla bơar kiơ̆ thoi Jêrêmi roi ăn kơ sư đĭ-đăng dôm nơ̆r Kră Yang khan
Jêrêmi khan kơ Baruk: “Đe khă inh, ưh kơ gơh năm tơ hnam Kră Yang
Thoi noh ih athei năm mơ̆t tơ lăm hnam Kră Yang, lăm năr đe ơ̆t kơ sŏng sa, đŏk kơ kon pơlei pơla mơ̆ng dôm nơ̆r Kră Yang, inh roi ăn kơ ih chih tơ lăm sơnôm hla bơar noh
Ih kư̆m athei đŏk ăn kơ kon pơlei Juđa mă 'nao truh đơ̆ng pơlei lu sư mơ̆ng mơ̆n
Rŏ lăng lu sư gô krao apinh Kră Yang păng tơbral păng weh đơ̆ng trong pơm kơnê̆ yua kơ tơdrong hil Kră Yang wă pơm kơ kon pơlei 'nâu tih dêh tơpă
Baruk, kon drŏ-nglo Nêria pơm kiơ̆ dôm tơdrong Jêrêmi đei roi, đŏk nơ̆r Kră Yang sư đei chih lăm sơnôm hla bơar noh lăm hnam Kră Yang
Lăm khei tơsĭn sơnăm mă pơđăm chăl Jêhôiakim kon drŏ-nglo Jôsia pơtao đe Juđa, đĭ-đăng kon pơlei oei lăm Jêrusalem păng đĭ-đăng kon pơlei đơ̆ng pơlei nai dơ̆ng lăm char Juđa, năm tơ pơlei Jêrusalem, pơm giĕng ơ̆t kơ sŏng sa 'bơ̆t anăp Kră Yang
Wă Mikaia kon drŏ-nglo Gêmaria sâu Saphan kơtơ̆ng dôm nơ̆r Kră Yang đei chih lăm sơnôm hla bơar
sư jur năm tơ hnam pơtao, mơ̆t tơ lăm anih 'bok chih hla bơar; tơ'bơ̆p lu yŏng pơgơ̆r oei ngôi lăm noh, lu sư đei Êlisama; 'bok chih hla bơar, Đêlaia kon drŏ-nglo Sêmaia, Êlnathan kon drŏ-nglo Akbôr, Gêmaria kon Saphan, Sêđekia, kon Hanania păng lu yŏng pơgơ̆r nai
Mikaia roi ăn kơ lu sư dôm nơ̆r mă sư kơtơ̆ng Baruk đŏk ăn kơ lu kon pơlei mơ̆ng đơ̆ng lăm sơnôm hla bơar noh
Đơ̆ng noh lu yŏng pơgơ̆r wơh Jêhuđi kon drŏ-nglo Nethania sâu Sêlemia sâu i Kusi năm krao Baruk khan: “Chĕp ba sơnôm hla bơar mă ih đei đŏk ăn kơ kon pơlei mơ̆ng noh năm kiơ̆ inh
” Na Baruk kon drŏ-nglo Nêria chĕp sơnôm hla bơar noh năm tơ'bơ̆p lu sư
Lu sư 'nao mơ̆ng đĭ dôm nơ̆r noh, na lu sư hli pơglăn băl păng khan kơ Baruk: “Lu nhôn gô khŏm chĕp ba nơ̆r âu năm roi kơ pơtao
Na lu sư apinh Baruk: “Roi ăn kơ lu nhôn liơ mă ih gơh chih dôm nơ̆r 'nâu
Hăm trŏ kơ Jêrêmi đŏk na ih chih
Lu yŏng pơgơ̆r noh pơma hăm Baruk: “Ih hăm Jêrêmi năm ôn bĕ, 'nĕ ăn kơ bu băt anih măr iĕm oei
Na lu yŏng pơgơ̆r ôn lê̆ sơnôm hla bơar noh tơ lăm anih Êlisama 'bok chih hla bơar; lu sư năm tơ hnam pơtao, na roi ăn kơ pơtao mơ̆ng dôm nơ̆r noh
Năr noh khei tơsĭn; pơtao oei ngôi lăm hnam sư bơyan puih, đei tơnuh đe tơkuh ŭnh ngar ngŭr 'bơ̆t anăp pơtao
Kơplah Jêhuđi oei đŏk 'nao pêng puăn trong lăm sơnôm hla bơar noh 'bok pơtao iŏk săng iĕ rek kơtĕch klơ̆m lăm ŭnh mă đe tơkuh noh dĭng mă ŭnh sa pơđĭ hloi sơnôm hla bơar noh
Pơtao păng lu 'bok pơgơ̆r kơtơ̆ng dôm nơ̆r noh, mă-lei ưh kơ hli ưh kơ hek ao lu sư kơdih
Mă khan Êlnathan, Đêlaia păng Gêmaria apinh lung ră 'nĕ kơ soh sơnôm hla bơar noh mă-lei pơtao ưh kơ mơ̆ng
Pơtao rai wơh Jêrahmêel kon drŏ-nglo pơtao, Sêraia kon drŏ-nglo Asriel păng Sêlemia kon drŏ-nglo Apđeel năm wă rôp chô̆ Baruk 'bok chih hla bơar păng Jêrêmi bơngai khan lê̆ adrol
Mă-lei Kră Yang ôn lê̆ bre sư
Đang kơ pơtao soh sơnôm hla bơar mă đơ̆ng Baruk chih đơ̆ng nơ̆r Jêrêmi roi đêl nơ̆r Kră Yang khan kơ Jêrêmi
Iŏk minh sơnôm plơ̆ng dơ̆ng bĕ, chih rok thoi sơnôm hla bơar adrol mă Jêhôiakim pơtao đe Juđa soh boih
Kŭm roi ăn kơ Jêhôiakim pơtao đe Juđa, 'nâu Kră Yang khan: ‘Ih soh boih sơnôm hla bơar âu păng jet: Liơ ih pơ̆n chih khan pơtao Babilôn gô truh, pơrăm dêh char âu păng pơlôch kon bơngai hăm sem dơrong
Inh gô phak sư, phak lu kon sâu sư păng lu yŏng pơgơ̆r yua kơ tơdrong yoch lu sư
Inh gô ăn tơdrong truh kơ lu sư, lu kon pơlei Jêrusalem păng bơngai Juđa, tơdrong phak pơrăm Inh đei khan tơbăt lê̆ kơ lu sư adrol boih, mă-lei lu sư ưh kơ wă mơ̆ng
Jêrêmi iŏk minh sơnôm hla bơar plơ̆ng dơ̆ng ăn kơ Baruk bơngai chih hla bơar kon drŏ-nglo Nêria; Jêrêmi roi ăn dơ̆ng dôm nơ̆r thoi lăm sơnôm hla bơar mă Jêhôiakim, pơtao đe Juđa soh boih
Sư kư̆m roi thim nơ̆r plơ̆ng dơ̆ng
Kŭm lei-lăi thoi noh
Mă-lei pơtao păng lu yŏng pơgơ̆r hăm đĭ-đăng kon pơlei lăm dêh Juđa kuă kơ mơ̆ng nơ̆r Kră Yang đei khan boih kơ Jêrêmi bơngai khan lê̆ adrol
Pơtao Sêđekia wơh Jêhukal kon drŏ-nglo Sêlemia păng Sephania 'bok soi kon drŏ-nglo Maaseia, năm tơ Jêrêmi bơngai khan lê̆ adrol păng khan: “Apinh ih krao apinh Kră Yang 'Bok Kei-Dei bơ̆n tơgŭm lu nhôn
Kơplah noh Jêrêmi oei chă yak ngôi tơ lăm kon pơlei, đe tam mă rôp phak sư ôh
“'Nâu Kră Yang 'Bok Kei-Dei bơngai Isơrael, khan: Iĕm khan kơ pơtao Juđa, tơ'ngla mă wơh iĕm năm apinh Inh, khan: ‘Lu linh Pharaôn năm wă dŏng iĕm wih brŏk tơ char sư Êyiptơ boih
Kră Yang khan: “Lu iĕm 'nĕ chă hơlĕnh kơdih khan: ‘Bơngai Kalđê khan gô weh ataih đơ̆ng lu bơ̆n; lu sư ưh kơ weh ôh
Mă khan lu iĕm tơblah hăm lu linh Kalđê, jei lu iĕm ră mă lăm lu sư oei pă dôm 'nu lu bơngai rơka đĕch, lu sư gô lĕch dơ̆ng lăm bơsŭn iŏk ŭnh soh pơlei 'nâu
Đơ̆ng rŏng kơ lu linh bơngai Kalđê lĕch weh đơ̆ng pơlei Jêrusalem, yua kơ hli kơ lu linh Pharaôn
Jêrêmi wă lĕch đơ̆ng pơlei Jêrusalem yak năm tơ char Bênjamin, wă iŏk klah asong hơnam sư đŏng lăm kon pơlei tơ noh
Mă-lei lăp sư truh tơ 'Măng Jang Bênjamin đei minh 'nu yŏng lu linh bơngai gak anăn sư Irijah, kon drŏ-nglo Sêlemia, sâu Hanania, oei gak tơ noh; rôp Jêrêmi bơngai khan lê̆ adrol khan: “Ih kơdâu lê̆ bơngai Juđa mơ̆t kiơ̆ lu bơngai Kalđê
Jêrêmi tơl: “Ưh kơ trŏ
” Inh ưh kơ mơ̆t bơngai Kalđê ôh
” Mă-lei Irijah ưh kơ mơ̆ng, rôp Jêrêmi năm ba tơ lu kră pơgơ̆r
Lu Kră pơgơ̆r hil kơ Jêrêmi teh tôn păng chĭt phak tơ lăm hnam Jônathan bơngai chih hla bơar; yua kơ đe iŏk hnam noh pơm hnam phak
Jêrêmi đe chĭt phak, lăm sơlŭng măng mu, sư oei tơ noh đunh năr
Đơ̆ng noh Jêrêmi khan kơ pơtao Sêđekia: “Inh hăm đei pơm glăi hăm ih, hăm lu kră pơgơ̆r, dah hăm kon pơlei âu, na ih mah rôp tah inh tơ lăm hnam phak
Tơ yơ lu bơngai khan lê̆ adrol roi kơ ih khan: Pơtao Babilôn ưh kơ năm blah pơtao păng teh đak 'nâu
Ơ 'bok yŏng pơtao inh, dang ei, mơ̆ng bĕ
Inh apinh lung ih, 'nĕ pă ba inh wih dơ̆ng tơ hnam Jônathan bơngai chih hla bơar, hơmơt kơnh inh lôch tơ noh
Pơtao Sêđekia tơtă athei đe ba Jêrêmi tơ cham hnam anih đe gak, ăn kơ sư rim năr minh pôm 'bĕng mi, đơ̆ng hnam đe pơm 'bĕng lăm pơlei tih ei dĭng truh tơ tơpŭng 'bĕng lăm pơlei noh đĭ
Jêrêmi đe chĭt tơ cham hnam anih linh gak
Sêphatia, kon drŏ-nglo Mattan, Gêđalia, kon drŏ-nglo Pashur, Jêhukal kon drŏ-nglo Sêlemia păng Pashur kon drŏ-nglo Malkija kơtơ̆ng nơ̆r Jêrêmi bơtho kơ đĭ-đăng kon pơlei
Păng 'nâu Kră Yang khan: “Pơlei tih âu gô pơjao tơ lăm ti lu linh pơtao Babilôn lu sư gô blah iŏk
Lu yŏng pơgơ̆r khan kơ pơtao: “Pơlôch bĕ bơngai 'nâu, yua kơ sư pơma thoi noh, pơm ăn kơ đon lu linh mă oei oei lăm pơlei âu păng pơm kơ jơhngơ̆m kon pơlei rơdu
Bơngai âu ưh kơ chă trong wă pơklaih kon pơlei ôh, mă-lei chă trong wă pơrăm
Pơtao Sêđekia khan: “Âu, inh jao sư kơ iĕm; inh pơtao ưh kơ gơh găn lu iĕm ôh
Êbet Mêlek lĕch đơ̆ng lăm hnam pơtao, năm khan kơ pơtao
“Ơ yŏng tơ'ngla pơtao inh
Lu đe noh pơm kơ Jêrêmi bơngai khan lê̆ adrol kơnê̆ dêh, tah lê̆ sư lăm sơlŭng
Sư gô lôch pơngot tơ noh, mưh tơmam sa lăm pơlei âu ưh pă đei boih
Pơtao athei Êbet Mêlek bơngai Êthiôpi: “Chă bĕ pêng-jĭt 'nu bơngai drŏ-nglo đơ̆ng âu năm hơdai ih năm dui hơtŏk Jêrêmi bơngai khan lê̆ adrol đơ̆ng lăm sơlŭng đak, adrol kơ sư lôch
Na Êbet Mêlek chông bơngai năm hơdai sư truh tơ anih đe tah che hơbĕn ao hiah, sư iŏk che păng ao so tơjur hăm tơlei ăn kơ Jêrêmi lăm sơlŭng
Êbet Mêlek bơngai Êthiôpi, khan kơ Jêrêmi: “Iŏk che hiah hăm ao so noh pôn tơlei giĕn na dan ala pŏk-ak ih
” Jêrêmi pơm thoi noh
Mă-lei pơtao Sêđekia pơkă hlơp hơdrô̆ hăm Jêrêmi: “Sĭt tơpă thoi Kră Yang arih, Tơ'ngla pơjing boih tơdrong arih lu bơ̆n, inh pơkă, inh ưh kơ pơlôch ih ôh, inh kư̆m ưh kơ pơjao ih kơ lu bơngai 'maih wă pơlôch ih
Jêrêmi khan: Đe ưh kơ pơjao ih kơ lu sư ôh
Apinh ih mơ̆ng kiơ̆ bĕ nơ̆r Kră Yang, mă inh đei roi kơ ih, wă kơ ih đei pŭn hiôk păng arih
Mă-lei tơdah ih sơngah kuă kơ mơ̆t kiơ̆ ôh lu bơngai Kalđê, lei 'nâu boih tơdrong Kră Yang tơ'bôh kơ inh
Sêđekia khan kơ Jêrêmi: “Ih 'nĕ ăn bu băt dôm nơ̆r 'nâu, lei ih huay kơ lôch
Tơdah lu yŏng pơgơ̆r kơtơ̆ng khan inh đei pơma dơnuh hăm ih na jet: ‘Roi ăn kơ nhôn ih pơma dơnuh hăm pơtao kiơ; păng pơtao đei pơma kiơ hăm ih; 'nĕ ôn kơ lu nhôn, lei lu nhôn huay kơ pơlôch ih
Lei ih tơl bĕ lu sư: ‘Inh đei apinh pơtao, khan 'nĕ pă ba inh tơ hnam Jônathan, kơnh hli kơ inh lôch tơ noh
Lăm năr tơsĭn khei puăn sơnăm mơjĭt-mônh chăl Sêđekia pơgơ̆r dur pơchah tơblŭt
Kơplah pơlei Jêrusalem đe blah iŏk đĭ-đăng lu yŏng pơgơ̆r kiơ̆ gah pơtao Babilôn mơ̆t hơ-oei 'bơ̆t 'măng jang Tŏk-Bŏk, đei Nergal Sareser, đơ̆ng Samgar, Nêbô Sarsêkim yŏng pơgơ̆r linh, Nergal Sareser yŏng pơgơ̆r tih păng đĭ-đăng lu yŏng nai gah pơtao Babilôn
Pơtao Babilôn pơlôch lu kon drŏ-nglo Sêđekia lăm pơlei Riblah, tơm măt Sêđekia; pơtao Babilôn kư̆m pơlôch đĭ-đăng lu yŏng kơdră adrĕch Juđa kiơ̆ kơ pơtao athei
Pơtao Babilôn kuek lê̆ 'bar pah măt pơtao Sêđekia păng chô̆ hăm glang kong, chông ba tơ char Babilôn
Bơngai Kalđê iŏk ŭnh soh hnam pơtao, đĭ hnam kon pơlei păng teh pơchah lê̆ dur pơlei Jêrusalem
Nebusaradan yŏng lu linh gak pơtao, athei rôp lu kon pơlei mă oei oei lăm pơlei păng lu bơngai lĕch yơ̆r ti kiơ̆ sư păng lu thơ̆ tuh hling, hơjơ̆m chông ba pơm bơnă tơ char Babilôn
Nebusaradan, yŏng lu linh gak ưh kơ rôp ba ôh mơ'nah lăm lu kon pơlei dơnuh hin dêh, mir chŭn ưh kơ đei lê̆ lu sư oei kơtă lăm char Juđa, asong ăn kơ lu sư chŭn mir pơgar hơmu
Nebukatnessar, pơtao Babilôn athei tơtă kơ Nebusaradan yŏng lu linh gak pơtao, gah Jêrêmi khan
Na Nebusaradan, yŏng lu linh gak, pơtao hăm Nebusasban pơgơ̆r tơm linh tơblah, Negai Sareser yŏng tih păng đĭ-đăng lu yŏng pơgơ̆r hăm pơtao Babilôn
Athei chă Jêrêmi ba sư lĕch đơ̆ng anih cham lu linh gak, jao Jêrêmi ăn kơ Gêđalia, kon drŏ-nglo Ahikam, sâu Saphan, wă kơ ba Jêrêmi năm tơ hnam sư
Sư oei hơdai hăm lu kon pơlei sư
“Ih năm khan bĕ kơ Êbet Mêlek, bơngai Êthiôpi: Kră Yang Tih Hloh 'Bok Kei-Dei Isơrael, khan: 'Nâu Inh gô pơrăm ưh kơ trŏ ăn pŭn hiôk ôh kơ pơlei âu kiơ̆ thoi nơ̆r Inh đei pơkă boih
Kơplah ei kơnh ih gô 'bôh tơm măt
Na Jêrêmi sư năm oei hơdai Gêđalia, kon drŏ-nglo Ahikam, tơ pơlei Mispa, oei hơdai hăm lu kon pơlei mă đe oei lê̆ lăm teh đak noh
Đĭ-đăng lu linh păng lu yŏng linh sư mă oei tơ bri kông kơtơ̆ng 'bok pơtao Babilôn pôk ăn Gêđalia kon drŏ-nglo Ahikam pơm yŏng pơgơ̆r lăm char păng kư̆m kơtơ̆ng pơtao jao ăn kơ sư pơgơ̆r wei-lăng đĭ-đăng lu bơngai drŏ-nglo, lu drŏ-kăn, lu hơ'lơ̆p, lu bơngai dơnuh hloh mă đe oei lê̆ oei lăm char Juđa, ưh kơ chông ba pơm đĭch tơ char Babilôn
Đĭ-đăng bơngai Juđa oei lăm char Môap, Ammôn, lăm char Eđôm păng oei lăm dêh char nai kư̆m kơtơ̆ng pơtao Babilôn kư̆m oei lê̆ kon pơlei oei lăm char Juđa, na pơtao pôk Gêđalia, kon drŏ-nglo Ahikam sâu Saphan, pơm yŏng pơgơ̆r lu sư
Đĭ-đăng lu yŏng linh 'bih Jôhanan, kon drŏ-nglo Karea, Jêsania, kon drŏ-nglo Hôsaia păng đĭ-đăng lu kon pơlei, đơ̆ng bơngai pơm tih truh tơ bơngai pơm iĕm
Wă kơ ih krao apinh Kră Yang 'Bok Kei-Dei ih, tơhlâu tơ'bôh ăn kơ lu nhôn trong ayơ wă kơ lu nhôn rok kiơ̆ păng pơm tơdrong kiơ
Lu sư pơkă hloi khan kơ Jêrêmi: “Hơpơi kơ Kră Yang lăng lu nhôn mă tơpăt sĭt phak lu nhôn tơdah lu nhôn ưh kơ pơm kiơ̆ thoi nơ̆r mă Kră Yang 'Bok Kei-Dei ih đei wơh ih roi tơbăt kơ lu nhôn
Mơjĭt năr đơ̆ng rŏng, đei nơ̆r Kră Yang khan kơ Jêrêmi
Sư krao Jôhanan kon drŏ-nglo Karea hăm đĭ-đăng lu yŏng linh mă oei hơdai hăm sư păng đĭ-đăng kon pơlei đơ̆ng pơm tih truh tơ pơm iĕ
Inh gô mơnat kơ lu iĕm, ăn kơ pơtao kư̆m mơnat kơ lu iĕm păng ăn kơ lu iĕm gơh oei tơ lăm teh đak lu iĕm kơdih
Lei tơdah lu iĕm ưh kơ wă chu nơ̆r Kră Yang 'Bok Kei-Dei lu iĕm, tơdah lu iĕm oei khan: ‘Lu nhôn ưh kơ wă oei lăm teh đak âu
na đao gưm mă lu iĕm hli dêh gô druh tam lu iĕm lăm teh đak Êyiptơ, tơdrong pơngot rơwĕt mă lu iĕm hli tơtăm kư̆m druh kiơ̆ iĕm năm tơ Êyiptơ păng lu iĕm gô lôch tơ noh
Đĭ-đăng lu bơngai mă wă năm tơ Êyiptơ oei tơ noh, gô lôch kơ đao gưm, pơngot rơwĕt, lôch hơbuh
Ưh kơ đei bu arih; kư̆m ưh kơ đei bu klaih đơ̆ng tơdrong răm mă Inh ăn
Năr 'nâu inh đei roi boih kơ lu iĕm, mă-lei lu iĕm ưh kơ wă chu kiơ̆ nơ̆r Kră Yang 'Bok Kei-Dei lu iĕm, ưh kơ wă pơm kiơ̆ dôm lu tơdrong mă Kră Yang đei athei inh roi ăn kơ lu iĕm
Jôhanan, kon drŏ-nglo Karea păng đĭ-đăng lu yŏng linh chông hăm lu kon pơlei Juđa mă oei đei, mă 'nao wih đơ̆ng dêh char nai brŏk wih oei jang sa lăm dêh char Juđa
sư kư̆m chông ba lu drŏ-nglo, drŏ-kăn, lu kon hơ'lơ̆p păng kon adruh pơtao dôm lu bơngai mă Nebusaradan, bơngai yŏng lu linh gak, pơtao oei lê̆ lu sư oei hơdai Gêđalia, kon drŏ-nglo Ahikam sâu Saphan kư̆m đei Jêrêmi bơngai khan lê̆ adrol hăm Baruk kon drŏ-nglo Nêria
Na lu sư jur năm tơ char Êyiptơ, truh tơ pơlei Tahpanhes
Lu sư ưh kơ chu kiơ̆ nơ̆r Kră Yang
Kră Yang Tih Hloh 'Bok Kei-Dei Isơrael, khan: “Ih 'bôh boih tơdrong răm mă Inh tuh tơ pơlei Jêrusalem păng lu pơlei lăm dêh char Juđa
Lăng to lu pơlei noh dang ei oei jing bri juơ ưh kơ đei bơngai oei
yua kơ đơ̆ng tơdrong yoch kon pơlei pơm wă tơblĕk Inh
Lu sư soh nhang păng kơkuh kơ lu rup yang nai, mă lu sư dah ih dah lu 'bok yă iĕm ưh tam băt ôh
Mă khan lei, Inh kư̆m oei wơh lu đĭch đam Inh, lu bơngai khan lê̆ adrol, năm tơbăt kơ lu sư: ‘'Nĕ kơ pơm tơdrong kơnê̆ mă Inh areh 'nâu
Mă-lei lu sư ưh kơ wă mơ̆ng păng kư̆m kuă kơ pơgling đon mơ̆n, ưh kơ wă weh đơ̆ng tơdrong kơnê̆ păng kư̆m oei soh nhang 'bâu phu ăn kơ yang nai
Dang ei, 'nâu nơ̆r Kră Yang Tih Hloh, 'Bok Kei-Dei Isơrael, khan: “Liơ lu iĕm pơm wă pơrăm chăl arih akâu kơdih, wă tơhiong đĭ-đăng lu drŏ-nglo, drŏ-kăn, hơ'lơ̆p, nge oei mŏm, đơ̆ng lăm dêh Juđa, dĭng mah kon pơlei goh 'biao pă đei bu oei arih
Lu iĕm đĭ hiơt boih hă tơdrong yoch kơnê̆ lu 'bok yă iĕm, tơdrong kơnê̆ lu pơtao Juđa păng tơdrong kơnê̆ lu akăn lu sư, tơdrong yoch kơnê̆ lu iĕm păng akăn lu iĕm đei pơm lăm dêh Juđa păng tơ rok trong lăm pơlei Jêrusalem
Dĭng truh tơ năr 'nâu lu sư ưh kơ wă chu tơbral, ưh kơ hli yom, ưh kơ wă arih kiơ̆ khôi juăt păng tơdrong juăt Inh mă đei ăn boih kơ lu iĕm hăm lu 'bok yă lu iĕm
Thoi noh 'nâu Kră Yang Tih Hloh 'Bok Kei-Dei Isơrael, khan: “'Nâu Inh gô ăn tơdrong răm truh păng pơlôch pơrăm đĭ lu iĕm bơngai Juđa
Inh gô phak lu bơngai mă oei tơ lăm dêh char Êyiptơ, kư̆m thoi Inh đei phak pơlei Jêrusalem hăm đao gưm, pơngot rơwĕt lôch hơbuh pă đei minh 'nu
lăm lu bơngai Juđa oei arih mă năm oei tơ dêh char Êyiptơ ưh gơh klaih gơh hlot, wă brŏk wih dơ̆ng tơ char Juđa, anih mă lu sư hơpơi 'maih wih brŏk oei
Lu sư ưh kơ gơh wih brŏk, lăp lu kơdâu klĕnh đĕch klaih klăi
Lei na đĭ-đăng lu drŏ-nglo băt boih kơ akăn lu sư soh nhang 'bâu phu ăn kơ yang nai, đĭ-đăng lu drŏ-kăn oei tơ noh akŭm băl minh tơpôl lơ păng đĭ lu bơngai mă oei lăm dêh char Êyiptơ, tơring char Patrôs, tơl nơ̆r Jêrêmi khan
“Gah tơdrong ih yua anăn Kră Yang khan kơ lu nhôn, lu nhôn ưh kơ wă mơ̆ng ôh
Mă-lei đơ̆ng năr lu nhôn ưh pă soh nhang 'bâu phu ăn kơ Pơtao Drŏ-kăn kơpal plĕnh păng tuh pơyơ̆r sik ăn kơ sư, lu nhôn kơ'bah kơ'bôch tôm tơdrong, rai lôch răm kơ đao gưm pơngot rơwĕt
Lu drŏ-kăn khan: “Kơplah lu nhôn soh nhang 'bâu phu kơ pơtao Drŏ-kăn kơpal plĕnh tuh pơyơ̆r sik ăn kơ sư, lei na klo lu nhôn ưh kơ lăp ôh hă, lei liơ lu nhôn pơ̆n man 'bĕng pơtŏ pơm thoi rup yang pơtao Drŏ-kăn kơpal plĕnh na pơyơ̆r sik tơmam huch ăn kơ yang pơtao Drŏ-kăn tơ plĕnh
Jêrêmi khan kơ đĭ-đăng kon pơlei, drŏ-nglo păng drŏ-kăn, lu bơngai mă 'nao tơl sư thoi kơpal noh hei
“Tơdrong lu iĕm, 'bok yă iĕm, lu pơtao, lu 'bok yŏng pơgơ̆r iĕm păng kon pơlei lăm deh char, soh boih nhang 'bâu phu lăm rim pơlei char Juđa păng tơ rok trong pơlei Jêrusalem, Kră Yang ưh kơ 'blŏk ưh kơ tơchĕng hă
Kră Yang ưh kơ kĕ ĕnh boih tơdrong kơnê̆ lu iĕm, tơdrong 'mê̆ krưp lu iĕm pơm, na teh đak lu iĕm jing juơ, pŭ hơngiap, blei hiap, ưh kơ đei bu oei truh tơ năr 'nâu
Noh yua kơ đơ̆ng lu iĕm soh nhang kơ yang nai, pơm kơnê̆ blah Kră Yang, yua kơ đơ̆ng lu iĕm ưh kơ wă mơ̆ng kiơ̆ nơ̆r Kră Yang, ưh kơ kiơ̆ khôi juăt, tơdrong juăt păng ưh kơ wă chu kiơ̆ nơ̆r Sư bơtho khan, lei na đei tơdrong gleh truh kơ lu iĕm, thoi năr 'nâu
Jêrêmi khan dơ̆ng kơ kon pơlei kư̆m đei lu bơngai drŏ-kăn: “Ơ đĭ-đăng lu bơngai Juđa hrei âu oei lăm dêh char Êyiptơ, mơ̆ng bĕ nơ̆r Kră Yang
Gô đei lăp tŏ sĕt bơngai đĕch gơh klaih kơ đao gưm, đơ̆ng dêh char Êyiptơ wih brŏk tơ teh đak Juđa
Kơplah noh đĭ-đăng lu bơngai Juđa mă oei oei mă jur năm oei tơ dêh char Êyiptơ, gô băt nơ̆r pơma bu sĭt, nơ̆r Inh dah nơ̆r lu sư
Kră Yang khan: “'Nâu boih tơdra Inh wă phak iĕm lăm anih 'nâu, wă kơ lu iĕm băt Inh sĭt tơpă gô ăn tơdrong răm truh tơ lu iĕm
Kră Yang khan: “Inh gô jao Pharaôn Hôphra, pơtao đe Êyiptơ, lăm ti lu bơngai ayăt kơ sư păng lu bơngai chă wă pơlôch sư, thoi Inh đei jao boih Sêđekia, pơtao đe Juđa, lăm ti Nebukatnessar pơtao Babilôn, bơngai mă ayăt kơ sư păng wă pơlôch sư
Ơ lu linh hao aseh,
tah bĕ an, hao bĕ
Yơ̆l bĕ môk bơsei,
năm săp pơrĕng;
pat bĕ tơju,
hrŭk ao mam
Kră Yang khan: “Inh pơkă hăm anăn Inh kơdih, pơlei Bôsra gô jing rơ̆m rĕk, đe lăng 'brơ̆ krưp, đe hiĕk ăr, blei hiap păng pŭ hơngiap, lu pơlei sư gô jing rơ̆m rĕk, pơchah răm ling-lang hloi
Tơdrong inh 'nao kơtơ̆ng đơ̆ng Kră Yang,
Sư ăn boih minh 'nu bơngai năm roi tơbăt tơ jơ̆p kơ teh đak:
“Akŭm băl bĕ wă blah sư,
iung hơmet năm tơblah bĕ
Ih pơm kơ đe hli tơrơ,
tơdrong kơnê̆ ih,
tơdrong ih pơang blơ̆ ih boih; ơ bơngai mă oei lăm hơgơp tơmo
Oei kơpal wĕch kông;
mă khan ih pơm tơpu kơjung thoi sem klang
Noh Kră Yang khan
Pơlei Eđôm gô jing rơ̆m rĕk;
rim 'nu yak trong 'nâu tă kơ jăng krưp
Yua kơ 'bôh tơdrong truh tih krưp tơpă
Kră Yang khan:
“Êđôm đe kư̆m gô pơrăm thoi pơlei Sôđôm Gômôrơ,
păng lu pơlei tăp dăr
Gô ưh pă đei bơngai bu oei lăm noh,
kư̆m ưh kơ đei bu chă oei pơdơh tơ noh mơ̆n
Lu rup mă ưh kơ yua, noh tơmam hiap pơtê̆ chă hơlĕnh đĕch;
truh năr sek tơlang gô pơrăm
Sư pơm kơnê̆ dêh 'bơ̆t anăp Kră Yang thoi Jêhôiakim đei pơm
Truh năr tơsĭn khei puăn lăm sơnăm noh, đei tơdrong pơngot rơwĕt tih lăm pơlei truh tơ kon pơlei oei lăm noh tơmam sa pă đei
Lu linh bơngai Kalđê rôp pơtao Sêđekia păng năm ba tơ pơtao Babilôn, tơ pơlei Riblah, lăm tơring Hamat, tơ noh pơtao Babilôn sek tơlang sư
Pơtao Babilôn pơlôch lu kon drŏ-nglo Sêđekia 'bơ̆t tơm măt sư păng kư̆m pơlôch lu yŏng pơgơ̆r char Juđa mă kiơ̆ sư 'bơ̆t pơlei Riblah
Đơ̆ng noh pơtao Babilôn kuek lê̆ 'bar pah măt Sêđekia, chô̆ sư hăm glang kong, chông ba sư tơ Babilôn, tah sư lăm hnam phak dĭng truh năr sư lôch
Năr mơjĭt khei pơđăm, lăm sơnăm mă mơjĭt-tơsĭn chăl Nebukatnessar, pơtao Babilôn, na Nêbusar Adan, yŏng pơgơ̆r linh gak pơtao Babilôn, mơ̆t lăm pơlei Jêrusalem
Sư athei đe soh hnam Kră Yang, hăm hnam pơtao păng đĭ-đăng hnam lăm pơlei Jêrusalem
Mă lu hnam kuan tih oei ŭnh sa đĭ
Đĭ-đăng lu linh bơngai Kalđê mă năm hơdai yŏng linh gak pơtao, năm pơrăm teh pơchah đĭ dur tăp pơlei Jêrusalem
Nêbusar Adan yŏng linh gak pơtao chông ba pơm bơnă lu bơngai dơnuh hin lu kon pơlei mă oei arih lăm pơlei Jêrusalem păng bơngai kơdâu mơ̆t tơ gah pơtao Babilôn; păng đĭ lu thơ̆ hơgei oei arih
Mă-lei Nêbusar Adan, yŏng linh gak, pơtao oei lê̆ lăi lu bơngai dơnuh hin tơ lăm teh đak sư, wă kơ lu sư pơtăm wei-lăng mir hơmu păng jang mir 'ba
Linh bơngai Kalđê teh pơrăm đĭ jrăng kong lăm hnam Kră Yang, bơng đak tih đe krao dơsĭ hling păng kong hăm jơ̆ng đei tang-wang wă tŭn sư đơ̆ng lăm hnam Kră Yang, đơ̆ng noh chĕp ba đĭ kong noh tơ char Babilôn
Lu gŏ, gơ'bênh, săng kep, pơnhan, mong pham chơ'mŏng păng lu tơmam yua nai pơm păng kong yua lăm hnam Kră Yang lu sư kư̆m tung ba đĭ
Nêbusar Adan yŏng linh kư̆m iŏk lu pơnhan mong pham wă tơtreh, chhĕr dan ngar, kơthao, gŏ, chhĕr dan tơmam 'bâu phu, gơhnŏk wă huch sa tơmam pơyơ̆r, đĭ-đăng tơmam noh đe pơm păng maih rơgoh păng hu rơgoh
Jrăng kơjung sư mơjĭt-tơhngam hơgăt, tih hơpôm sư mơjĭt-'bar hơgăt; đei trôm tŏk-bŏk, hơ'bơ̆l sư puăn kơpơ̆t
Đe pơm kơ̆l jrăng păng kong, kơjung pơđăm hơgăt
Tăp dăr sư chuă hơdrao păng hling rup plei gărnăt, đĭ-đăng đe hling păng đak kong ngăl; kơ̆l jrăng mă minh kơ̆l jrăng mă 'bar đe pơm lei-lăi, kư̆m đei hling plei gărnăt
Tăp dăr puăn pah đei tơsĭn-jĭt tơdrâu tŏ rup plei gărnăt jô̆ đĭ-đăng lu rup plei gărnăt tăp dăr đei minh-hrĕng tŏ rok trong hơdrao đe chuă
Yŏng linh gak pơtao rôp Sêraia 'bok soi tơm, Sephania 'bok soi mă 'bar păng pêng 'nu yŏng wei 'măng jang hnam kơ Kră Yang
Kŭm đei rôp lăm pơlei minh 'nu yŏng linh tơblah, tơpơh 'nu bơngai drŏ-nglo jang pơđâu hơdai pơtao, minh 'nu chih hla bơar kơ yŏng khŭl linh, păng đei tơdrâu-jĭt 'nu kon pơlei Juđa đơ̆ng hai, kư̆m 'bôh lăm pơlei ei
Nêbusar Adan yŏng linh gak pơtao rôp lu bơngai âu păng chông ba lu sư tơ pơtao Babilôn tơ pơlei Riblah
Pơtao Babilôn athei đe pơlôch lu sư tơ pơlei Riblah lăm tơring Hamat
Thoi noh boih đe rôp chông ba lu bơngai Juđa pơm bơnă lăm char đe nai
Sư pơma rơngơp hăm Jêhôiachin, pôk sư hơ-oei 'bơ̆t anih pơyom hloh kơ lu pơtao nai oei hơdai hăm sư lăm char Babilôn
Thoi noh Jêhôiachin plôh lê̆ ao bơnă sư, kơplah sư oei arih sư sŏng sa hơdai ling-lang hăm pơtao
Kơlih kơ Sư oei hơdai păng Kră Yang 'Bok Kei-Dei đơ̆ng sơ̆ boih
na Sư kư̆m gơh pơjing tôm tơdrong
Ưh kơ đei bu nai pơjing ôh, 'Bă Sư pơjao ăn kơ Sư pơjing tôm tơdrong
Kơlih kơ Sư gơh pơjing tôm tơdrong arih thoi noh, na Sư tơbăt ăn kơ kon bơngai tơdrong 'Bok Kei-Dei thoi lĕ kơ hơdah măt 'năr pơchrang jơ̆p-jang kơ teh
Sư pơchrang kơ lu bơngai mă oei lăm măng mu, lu bơngai oei lăm măng mu ưh kơ gơh pĭt tŭk tơdrong hơdah Sư
Thoi noh na 'Bok Kei-Dei wơh minh 'nu bơngai, anăn sư Yôhan
Yôhan sư ưh kơ sĭ bơngai mă hơdah dang măt 'năr ei ôh, sư bơngai 'Bok Kei-Dei wơh wă pơtruh kơ đe tơdrong bơngai pơchrang hơdah ei
Teh bơ̆n âu đơ̆ng Sư pơjing mơ̆n, na kơplah Sư oei tơ ala teh âu sơ̆ lu bơngai ala teh âu ưh kơ băt kơ Sư
Sư jur tơ teh đak Sư kơdih, mă-lei lu buăl Sư ưh kơ wă sơng iŏk Sư
Na dôm lu bơngai mă sơng iŏk Sư tơpă păng dôm lu bơngai lui kơ Sư, Sư ăn kơ lu bơngai 'noh jing kon 'Bok Kei-Dei
Lu sư jing kon 'Bok Kei-Dei, kơlih kơ 'Bok Kei-Dei ăn, ưh kơ sĭ kiơ̆ kơ krung kơtum adrĕch adrung kon bơngai ôh
Sư 'mêm mơnat đĭ-đăng kơ bơ̆n, pơklaih bơ̆n đơ̆ng tơdrong yoch păng tơgŭm bơ̆n lăm tôm tơdrong tơpă
Môis ată kơ bơ̆n tơdrong juăt đơ̆ng nơ̆r 'Bok Kei-Dei, na Yêsu Krist pơklaih bơ̆n đơ̆ng tơdrong yoch păng tơbăt ăn kơ bơ̆n tơdrong 'Bok Kei-Dei tơpă
Yôhan khan kơ lu sư:
“Inh bơngai mă bơtho tơ char glă athei hơmet trong Kră Yang mă tơpăt dang khan tơbral kơdih tơdrong yoch, yua kơ Sư wă truh tơ bơ̆n boih kư̆m thoi Êsai khan lê̆ hơdrol sơ̆
Lu bơngai mă năm jet Yôhan noh đơ̆ng bơngai Pharisi wơh lu sư
Lu bơngai ei jet Yôhan gah tơdrong âu tơ Pơlei Bethani, pah to krong Jôrđăn mă đêl anih Yôhan pơm kơ đe 'batem
Năr đơ̆ng rŏng dơning dơ̆ng, Yôhan 'bôh Yêsu thar năm tơ sư, na Yôhan khan kơ đe: “Iĕm lăng bĕ, 'Bok to 'noh boih Kon Triu 'Bok Kei-Dei, 'Bok 'noh boih pơklaih yoch bơngai jơ̆p-jang kơ teh đak
Sơ̆ inh ưh kơ kơnăl kơ Sư, sơmă truh inh wă pơm kơ đe 'batem, na inh wă kơ lu bơngai Isơrael băt kơ Sư, na inh pơm kơ lu sư 'batem păng đak
Yôhan roi kơ đe thoi âu: “Inh 'bôh Yang Bơhngol 'Lơ̆ng jur đơ̆ng plĕnh thoi sem kơtơp jruh kơpal Sư
Inh 'bôh tơpă Yang Bơhngol 'Lơ̆ng jur oei kơpal minh 'nu bơngai, na inh khan kơ iĕm tơpăt, bơngai 'noh boih Kon 'Bok Kei-Dei tơpă
Năr đơ̆ng rŏng dơning Yôhan dơ̆ng hơdai păng 'bar 'nu bơngai pơhrăm păng sư
Na lu sư 'bôh Yêsu yak brih lu sư
'Bar 'nu bơngai mă pơhrăm păng Yôhan kơtơ̆ng sư khan thoi noh, bre sư năm kiơ̆ Yêsu hloi
Yêsu hue tơ rŏng 'bôh bre ei kiơ̆ Sư, na Sư jet: “Biĕm chă kiơ
” Bre sư khan: “Ơ 'Bok Thây, Ih oei tơ yơ
Na Andrê năm chă 'nhŏng sư Simôn, roi kơ 'nhŏng sư khan: “Nhôn 'bôh boih 'Bok Mêsi
Nathanel khan kơ Sư dơ̆ng: “Ơ 'Bok Thây, lei Ih boih Kon Kră Yang 'Bok Kei-Dei, Ih Pơtao bơngai Isơrael tơpă
Yêsu khan: “Đon ih lui thoi noh kơlih kơ Inh khan kơ ih Inh 'bôh ih ngôi 'bơ̆t tơm 'long hơra
Mă-lei ning-mônh ih gô 'bôh lơ tơdrong mơsêh mơyang tih hloh loi kơ 'noh dơ̆ng
Yêsu khan kơ lu sư: “Inh khan kơ iĕm tơpă, ning-mônh iĕm gô 'bôh plĕnh tơpơih na iĕm 'bôh lu linh jang 'lơ̆ng 'Bok Kei-Dei jur tơ Inh Kon Bơngai păng iĕm kư̆m 'bôh lu sư tŏk tơ plĕnh
Truh 'bar năr đơ̆ng rŏng đe pơkong tơ Pơlei Kanna, dêh Galilê
Mĕ Yêsu đei năm hơpong tơ noh
Đe kư̆m wơ̆n Yêsu păng lu bơngai pơhrăm păng Sư năm mơ̆n
Kơplah lu sư oei et sa, sik lu sư ưh kơ mah, na mĕ Yêsu khan kơ Yêsu: “Sik đe âu ưh kơ mah
Na Yêsu khan kơ sư: “Ơ duch, ih mah hăt kơ kiơ, yua kơ tam mă trŏ jơ Inh wă tơgŭm lu sư
Mĕ Sư kơtơ̆ng thoi noh boih, na sư năm khan kơ lu bơngai awih: “Iĕm jang kiơ̆ kơ Sư athei hŏ
Hơtai ei wă jê̆ truh năr đe pơm Giĕng Năm Brih, na Yêsu năm tơ Pơlei Jêrusalem
Na Yêsu iŏk tơlei pơm sơnguĕt pơpuh tơlĕch đĭ-đăng bơngai mơdro păng lu rơmo, triu lu sư đơ̆ng lăm hnam akŭm ei
Klaih kơ noh Sư săi tŭk jên lu đe ei oei tơplih ră păng tơlơ̆ tơpơ̆k lu gơ'bang sư
Đơ̆ng noh na Sư khan kơ lu bơngai mơdro sem kơtơp: “Anhăk ba đĭ sem kơtơp iĕm âu tơ nai
Iĕm 'nĕ pă pơm kơ hnam 'Bă Inh thoi lĕ kơ hnam mơdro mơchan
Lu bơngai pơhrăm păng Sư kơtơ̆ng Sư pơma thoi noh lu sư 'blŏk kơ tơdrong đe chih khan lê̆ hơdrol lăm sơ̆p hla bơar 'Bok Kei-Dei thoi âu: “Tơdrong hưch hanh kơ hnam Ih dang luăn sa inh
Lu bơngai Juđê khan kơ Yêsu: “Ih pơm kơ nhôn mơsêh mơyang Ih bĕ, lei na nhôn lui kơ 'Bok Kei-Dei Sư ăn kơ Ih pơpuh lu đe âu đơ̆ng hnam akŭm âu
Yêsu khan hloi kơ lu sư thoi âu: “Lei iĕm jah yuih hnam akŭm âu bĕ na Inh gô pơm ming kơtĕch pêng năr keh hloi
Mă-lei Yêsu jô̆ tơdrong 'noh, Sư pơma gah akâu Sư kơdih lôch iung arih kơtĕch pêng năr đĕch, ưh kơ sĭ pơma gah hnam akŭm tơpă ôh
Mă-lei Yêsu băt kơ đe ưh kơ lui tơpă ôh
Na Yêsu khan kơ sư: “Inh wă khan kơ ih tơpă, bơngai bu ưh kơ tơpŭ ming 'nao, bơngai 'noh ưh kơ layơ wă đei 'Bok Kei-Dei pơm Pơtao pơgơ̆r sư, mă dang ei mă tơ dêh char Sư ning-mônh
Nikôđem khan kơ Sư: “Thoi yơ bơngai kră boih gơh tơpŭ ming 'nao
Sư gơh mơ̆t lăm klak mĕ sư na tơpŭ ming dơ̆ng hă
Na dang ei đon ih 'nĕ tơchĕng hlĭch gah tơdrong Inh athei iĕm tơpŭ ming 'nao 'noh
Kial sư thu gô mơ̆ng kơ sư wă, bơ̆n kơtơ̆ng jơwa sư, mă-lei bơ̆n ưh kơ băt sư thu đơ̆ng yơ wă năm tơ yơ
Na Yang Bơhngol 'Lơ̆ng Sư kư̆m pơm kơ bơ̆n thoi noh mơ̆n; bơ̆n ưh kơ băt Sư pơm thoi yơ mă-lei bơ̆n băt kơ Sư ăn kơ bơ̆n tơpŭ ming 'nao tơpă
Nikôđem khan: “Thoi yơ kon bơngai gơh jing thoi noh lĕ
Yêsu khan dơ̆ng kơ sư: “Liơ lu bơngai Juđê pôk ih thây bơtho lu sư boih mă ih ưh kơ hlôh tơdrong noh
Inh khan kơ ih tơpăt: Nhôn bơtho iĕm tơdrong nhôn; nhôn 'bôh tơpă boih na nhôn gơh roi ăn kơ iĕm; mă-lei iĕm ưh kơ wă lui dôm tơdrong nhôn bơtho
Thoi noh mơ̆n na bơngai bu lui kơ Sư, bơngai 'noh sư gô iung arih oei hơdai hăm 'Bok Kei-Dei ling-lang
'Bok Kei-Dei wơh Kon Sư jur tơ ala teh âu wă pơklaih kon bơngai đơ̆ng tơdrong yoch, ưh kơ sĭ wă phak kon bơngai ôh
Bơngai bu pơm tơdrong kơnê̆, bơngai 'noh sư ưh kơ wă kơ tơdrong hơdah păng sư ưh kơ wă năm jê̆ tơdrong hơdah, yua kơ sư hli, dah năm jê̆ tơdrong hơdah sư tơchĕng 'Bok Kei-Dei 'bôh hloi tơdrong kơnê̆ sư
Mă-lei dah bu pơm tơpăt, sư ưh kơ hli năm jê̆ tơdrong hơdah păng wă kơ đe 'bôh dôm tơdrong tơpăt sư pơm đơ̆ng 'Bok Kei-Dei ăn kơ sư
Đơ̆ng rŏng kơ noh Yêsu năm hơdai hăm lu bơngai pơhrăm păng Sư năm tơ dêh Juđê
Yêsu oei hơdai hăm lu sư tơ ei păng Sư pơm kơ đe 'batem
Yôhan sư pơm kơ đe 'batem tơ Pơlei Anon jê̆ Pơlei Salim kơlih kơ tơ ei đei đak dơnâu
Na đe năm tơ sư tơ ei wă iŏk 'batem
Hơtai 'noh đe tam mă tah Yôhan lăm hnam phak ôh
Na đei minh 'nu bơngai Juđê năm tơ lu bơngai pơhrăm păng Yôhan pơjah pơjăng păng sư gah tơdrong pơm kơ đe 'batem
Yôhan khan kơ lu sư thoi âu: “Ưh kơ đei bu gơh pơm tơdrong kiơ dah 'Bok Kei-Dei ưh kơ ăn kơ sư
Sư rai đunh rai pơm tih; gah inh rai đunh rai sruh rai iĕ
Bơngai bu lui kơ nơ̆r Sư bơtho, bơngai 'noh sư lui kơ 'Bok Kei-Dei pơma sĭt tơpă
'Bă Sư 'Bok Kei-Dei lăp đon kơ Kon Sư tơpă, na pơchĕp ăn kơ Sư gơh pơm tôm tơdrong
Mă tơpă ưh kơ sĭ Yêsu ôh pơm kơ đe 'batem
Lu bơngai pơhrăm păng Sư đĕch pơm kơ đe 'batem
Sư năm drong hloi dêh Samari
Tơ noh đei sơlŭng đak Jakôp sơ̆
Kơplah ei 'năr tŏk-bŏk dơ̆ng, Yêsu yak gleh tơpă yua kơ yak trong ataih
Na Sư pơdơh ngôi 'bơ̆t đak sơlŭng ei
Klaih kơ noh blư 'bôh minh 'nu bơngai drŏ-kăn, sư khŭl bơngai Samari năm sŏ đak
Yêsu khan kơ sư: “Asong Inh nhă đak ih bĕ
Lu bơngai pơhrăm păng Sư kơplah noh ưh pă tơ noh boih, lu sư đĭ năm răt tơmam sa tơ pơlei đe
Yêsu khan kơ sư: “Dah ih băt kơ tơdrong 'Bok Kei-Dei wă ăn kơ ih păng dah ih băt kơ Inh bơngai thoi yơ mă apinh đak ih nhă na dah ih apinh Inh, Inh ăn hloi kơ ih đak mă ih gơh arih ling-lang
Bĭ Ih hăm tih hloh kơ 'bok bơ̆n Jakôp mă ăn kơ nhôn đak sơlŭng âu
Sư, lu kon sư păng sem dơrong sư nhă hơdai minh pôm sơlŭng đak âu sơ̆
Yêsu khan kơ sư: “Bơngai bu nhă đak âu, kơnh sư rơhing 'maih nhă dơ̆ng
Bơngai bu nhă đak đơ̆ng Inh ăn, kơnh sư huay pă rơhing boih
Đak mă Inh ăn kơ sư thoi lĕ đak mơlĕch, sư ro jur suŏn lăm to bơngai mă nhă 'noh, pơm kơ bơngai noh gơh arih ling-lang
Thoi noh na duch ei khan: “Ơ 'Bok, asong inh nhă đak ei bĕ, wă kơ inh huay pă rơhing 'maih nhă dơ̆ng păng wă kơ inh huay pă năm sŏ đak âu
Yêsu khan kơ duch ei: “Ih năm krao klo ih năm kiơ̆ ih tơ âu dơ̆ng bĕ
Duch ei khan: “Inh ưh kơ đei klo
Đơ̆ng sơ̆ ih đei pơđăm 'nu klo boih; bĭ bơngai mă oei kơ ih dang ei noh ưh kơ trŏ kơ klo ih ôh, yua kơ biĕm tam mă pơkong
Trŏ boih ih khan ưh kơ đei klo
Duch ei khan kơ Sư: “Ơ 'Bok, inh băt boih Ih, Ih bơngai pơtruh nơ̆r 'Bok Kei-Dei
Yêsu khan kơ sư: “Ơ duch, Inh wă khan kơ ih tơpă, ning-mônh đe huay pă năm kơkuh kơ 'Bă bơ̆n 'Bok Kei-Dei tơ kông âu dah tơ Pơlei Jêrusalem dơ̆ng boih
'Bok Kei-Dei Sư Yang tơpă na lu bơngai mă kơkuh kơ Sư athei kơkuh mă tơpă hăm đĭ jơhngơ̆m đon sư
Duch ei khan kơ Yêsu: “Inh băt kơ 'Bok Mêsi mă đe anăn 'Bok Krist Sư gô truh wă pơgơ̆r kon bơngai, mưh Sư truh boih Sư roi ăn kơ nhôn tôm tơdrong
Na duch ei 'măn lê̆ ge đak sư 'bơ̆t ei, na kơdâu wih tơ pơlei roi kơ đe păng pơtơm đe khan
Na đĭ-đăng kon pơlei pơla luh năm lăng Sư
Kơplah lu sư oei nơnăm rok trong tam mă truh tơ Yêsu, na lu bơngai pơhrăm păng Sư khan kơ Sư thoi âu: “Ơ 'Bok Thây, sŏng sa bĕ
Yêsu khan kơ lu sư: “Inh đei tơmam sa boih, mă-lei lu iĕm ưh kơ băt ôh
Na lu bơngai pơhrăm păng Sư pơma dih băl: “Đe ăn kơ Sư tơmam sa tơpă dah kiơ
Na Inh wơh iĕm năm kĕch 'ba mă đêl đe rei, wă kơ iĕm kĕch dŏng bơngai mă rei 'noh
Đơ̆ng rŏng kơ 'bar năr ei Yêsu wih hloi tơ dêh Galilê
Yêsu khan kơ sư: “Dah Inh ưh kơ pơm tơdrong mơsêh mơyang lei iĕm ưh kơ wă lui kơ Inh ôh
'Bok kuan ei băt hloi kơplah mônh jơ 'năr glơh brei 'blep hloi kơ jơ Yêsu khan kơ sư, khan kon sư huay kơ lôch
Thoi noh na 'bok kuan ei lui hloi kơ Yêsu păng đĭ-đăng hnam dơnŏ sư kư̆m lui mơ̆n
Tơdrong mơsêh mơyang âu Yêsu tơ'bôh 'bơ̆t Sư năm đơ̆ng dêh Juđê 'nao truh tơ dêh Galilê kư̆m thoi tơdrong mơsêh Sư pơm sik hơdrol ki, Sư kư̆m tơ'bôh kơ đe 'bơ̆t Sư năm đơ̆ng dêh Juđê 'nao truh tơ dêh Galilê mơ̆n
Klaih kơ noh Yêsu năm hơpong tơ lu bơngai Juđê pơm la-giĕng sŏng sa tih tơ Pơlei Jêrusalem
Lăm ei đei minh 'nu bơngai jĭ đunh đei pêng-jĭt tơhngam sơnăm boih
Bơngai jĭ ei khan: “Ơ 'Bok, 'bơ̆t đak tơglăk inh ưh kơ đei bôl hiot tơdŏng inh jur lăm đak dơnâu
Na ling-lang jei đe ngăl jur hơdrol kơ inh
Klaih kơ noh Yêsu khan: “Ih iung bĕ, lôm sơkok ih chĕp brŏk kơ ih bĕ
Bơngai jĭ ei klaih hloi, lôm sơkok sư iung nơnăm hloi wă brŏk
Năr ei năr pơdơh Sa'bat
Bơngai 'nao klaih kơ jĭ ei khan kơ lu sư: “Kơlih kơ 'Bok mă pơklaih inh hei Sư athei inh khan: Lôm sơkok ih chĕp brŏk kơ ih bĕ
Lu bơngai Juđê jet sư: “'Bok bu athei ih lôm sơkok ih brŏk ei
Bơngai 'nao klaih kơ jĭ ei, sư ưh kơ băt anăn 'Bok mă pơklaih jĭ sư hei, kư̆m ưh pă 'bôh Sư tăm yua kơ đei bơngai tơpôl 'bơ̆t ei na Yêsu năm tơ nai boih
Đơ̆ng rŏng kơ noh Yêsu 'bôh bơngai Sư pơklaih noh tơ lăm hnam akŭm 'Bok Kei-Dei tơm na Yêsu khan kơ sư thoi âu: “Dang ei ih klaih boih, ih 'nĕ pă pơm yoch dơ̆ng, kơnh ih pŭ tơdrong trăp hloh kơ noh
Bơngai 'nao klaih kơ jĭ ei năm khan kơ đe Juđê Yêsu pơklaih sư
Kơlih kơ tơdrong noh na lu bơngai Juđê wă pơm kơnê̆ kơ Yêsu, kơlih kơ Sư pơklaih đe jĭ lăm năr pơdơh Sa'bat
Yêsu khan kơ lu bơngai Juđê ei thoi âu: “'Bă Inh oei jang ling-lang truh dang ei ưh kơ đei pơdơh na Inh athei jang lei-lăi thoi Sư mơ̆n
Kơlih kơ tơdrong noh lu bơngai Juđê chă tơdrong wă kơ gơh rôp pơlôch Sư, yua kơ lu sư khan Yêsu tŭk tơdrong kơ̆m lăm năr pơdơh Sa'bat; păng khan 'Bok Kei-Dei 'Bă Sư, dang wă khan Sư tih atŏ hăm 'Bok Kei-Dei
Yua kơ 'Bă Inh gơh tơiung arih kon bơngai đơ̆ng lôch na Inh Kon Sư kư̆m thoi Sư mơ̆n, Inh gơh ăn tơdrong arih kơ kon bơngai gô mơ̆ng kơ Inh wă
“Inh khan tơpăt kơ iĕm dơ̆ng, ning-mônh kư̆m thoi dang ei mơ̆n, lu bơngai lôch gô kơtơ̆ng nơ̆r Kon 'Bok Kei-Dei krao sư, na bu mă mơ̆ng Sư krao, sư 'noh gô iung arih
'Noh kư̆m thoi 'Bă Sư gơh pơm tôm tơdrong arih, na 'Bă Sư ăn kơ Kon Sư gơh pơm tôm tơdrong arih thoi Sư mơ̆n
'Bă Sư ăn kơ Kon Sư sek tơlang kon bơngai, yua kơ Kon Sư jur jing bơngai
“Dah ưh kơ đei bu nai pơma bơ̆ng Inh, lei iĕm ưh kơ lui kư̆m bưh
Mă-lei đei minh 'nu nai pơma bơ̆ng Inh tơpă păng Inh kư̆m băt kơ Sư pơma tơpăt tơpă tơdrong Inh
Iĕm lu bơngai Juđê puh lu jơ̆ng 'bang iĕm năm tơ Yôhan, na Yôhan sư pơma bơ̆ng tơdrong Inh tơpă
Mă-lei Inh đei minh 'nu tih hloh kơ Yôhan, Sư tơbăt ăn kơ iĕm tơdrong Inh
Na dôm tơdrong mơsêh mơyang đơ̆ng Sư ăn kơ Inh, na Inh bơ̆jang ahrei âu, dôm tơdrong noh wă kơ iĕm băt 'Bă Inh wơh Inh tơpă
“'Bă Inh mă wơh Inh, Sư pơma bơ̆ng gah Inh
Lu iĕm ưh kơ layơ kơtơ̆ng Sư pơma păng iĕm ưh kơ lah 'bôh akâu Sư thoi yơ
Păng dôm tơdrong Sư pơma iĕm ưh kơ wă iŏk lăm jơhngơ̆m iĕm tăm, yua kơ iĕm ưh kơ lui kơ Inh mă sư wơh
“Lu iĕm đŏk lăng sơ̆p hla bơar 'Bok Kei-Dei ling-lang, khan wă kơ đei tơdrong arih ling-lang
Sơ̆p hla bơar 'Bok Kei-Dei boih roi tơdrong Inh
mă-lei iĕm ưh kơ wă năm iŏk tơdrong arih đơ̆ng Inh ôh
“Inh ưh kơ wă kon bơngai ang Inh hơgei ôh, Inh wă kơ 'Bă Inh đĕch lăp đon kơ Inh
Mă-lei gah iĕm, Inh băt lăm to iĕm ưh kơ wă 'mêm kơ 'Bok Kei-Dei tơpă
Dah iĕm lui kơ nơ̆r Môis tơpă, noh iĕm kư̆m wă lui kơ Inh mơ̆n, kơlih kơ sư chih roi tơdrong Inh
Mă-lei dah iĕm ưh kơ lui kơ tơdrong sư chih roi, lơliơ iĕm gơh lui kơ nơ̆r Inh bơtho lĕ
Đunh 'biơ̆ đơ̆ng ei, Yêsu tŏk pah to đak dơsĭ Galilê mă đe kư̆m anăn dơsĭ Tiberia
Đei lơ bơngai tơpôl lơ kiơ̆ Sư kơlih kơ lu sư 'bôh tơdrong mơsêh mơyang Yêsu ming pơklaih lu bơngai jĭ jăn
Yêsu tŏk tơ kông oei hơdai lu bơngai pơhrăm păng Sư tơ kông noh
Hơtai ei wă jê̆ truh năr đe giĕng lu Juđê đe anăn Giĕng Năm Brih
'Noh Yêsu jet pơlong Philip đĕch, yua kơ Yêsu băt kơdih boih thoi yơ Sư gô pơm kơnh
Philip khan: “Mă 'bar-hrĕng hlak jên hu kư̆m tam mah 'mơ̆i răt tơmam sa kơ lu sư, rim 'nu sa pơgia đĕch kư̆m ưh tam mah mơ̆n
Minh 'nu bơngai pơhrăm păng Yêsu nai, anăn sư Andrê, sư oh Pêtrôs, sư khan kơ Yêsu
“Đei minh 'nu bơngai 'lơ̆p tơ âu mơ̆n, sư đei pơđăm tŏ 'bĕng mi hăm 'bar tŏ ka na liơ mah tôm kơ bơngai lơ
Lăp lu bôl buăl sŏng sa phĭ boih Yêsu khan kơ lu bơngai pơhrăm păng Sư, khan: “Năm bĕ iĕm, dônh tah 'bĕng mi păng ka mă rơkah boih hŏ, kuă kơ hŭt lê̆ 'mêm
Na lu sư dônh tah 'bĕnh mơjĭt-'bar tŏ bai 'bĕng mi mă rơkah đơ̆ng pơđăm tŏ 'bĕng mi đơ̆ng lu sư sŏng sa
Thoi noh na dôm lu bơngai tơpôl ei 'bôh Yêsu pơm tơdrong mơsêh mơyang Sư thoi noh na lu sư khan: “'Bok âu boih 'Bok mă bơ̆n chang gô đơ̆ng sơ̆ khan gô truh tơ ala teh âu wă pơtruh nơ̆r 'Bok Kei-Dei
Truh 'năr kơsơ̆ boih, lu bơngai pơhrăm păng Sư jur tơ jih đak dơsĭ
Lu sư tŏk thŏng-nan wă năm tơ Pơlei Kapernum
Kơplah ei 'năr mơ̆t boih măng mu, mă-lei Yêsu tam mă jur tơ lu sư ôh na lu sư wơ̆r wă tŏk pah to
Klaih kơ noh đei kial hơbŭt đak poh-yă tih tơpă
Lu sư wơ̆r thŏng-nan ataih dang pơđăm tơdrâu kơsô̆ boih na lu sư 'bôh hloi Yêsu yak kơpal đak dơsĭ năm jê̆ thŏng-nan lu sư
Lu sư hli krê tơpă
Yêsu khan hloi kơ lu sư: “Iĕm 'nĕ pă hli, Inh boih lah
Mă-lei năr đơ̆ng rŏng đei lơ thŏng-nan nai đơ̆ng Pơlei Tiberia năm truh tơ anih Kră Yang Yêsu krao khan bơnê kơ 'Bok Kei-Dei na asong kơ lu bơngai tơpôl tơmam sa
Lu sư tŏk hloh pah âu dơsĭ boih, na lu sư 'bôh hloi Yêsu na jet hloi: “Ơ 'Bok Thây, Ih năm tơ âu layơ
Lu sư khan kơ Yêsu: “Lei nhôn pơm thoi yơ wă kơ 'Bok Kei-Dei lăp đon
Yêsu khan kơ lu sư: “'Bok Kei-Dei wă thoi âu: Sư wă kơ iĕm lui kơ Inh âu mă đơ̆ng Sư wơh
Lu bơngai tơpôl ei khan: “Lei Ih pơm tơ'bôh kơ nhôn tơdrong mơsêh mơyang Ih bĕ, na nhôn lui kơ Ih
Ih wă pơm kơ nhôn tơdrong mơsêh mơyang kiơ
Môis pơm ăn kơ yă 'bok bơ̆n 'bĕng mana tơ char glă sơ̆, đŏk kiơ̆ thoi đei chih boih thoi âu: ‘Sư ăn kơ lu sư tơmam sa đơ̆ng plĕnh, wă 'me lu sư
kơlih kơ tơmam sa đơ̆ng 'Bok Kei-Dei ei na gơh jur đơ̆ng plĕnh wă ăn kon bơngai jơ̆p kơ teh arih
Lu sư khan kơ Yêsu: “Ơ 'Bok Thây, asong nhôn tơmam sa ei ling-lang bĕ
Kư̆m thoi Inh đei khan kơ iĕm boih: Iĕm 'bôh Inh boih mă-lei iĕm ưh kơ wă lui kơ Inh
Yêsu khan kơ lu sư: “Iĕm 'nĕ bâu roi Inh thoi noh
“Inh khan tơpăt tơpă kơ lu iĕm, bơngai bu lui kơ Inh sư gô arih ling-lang păng 'Bok Kei-Dei tơpă
Inh boih tơmam sa mă ăn kon bơngai gơh arih
Lu yă 'bok iĕm sa 'bĕng mana tơ char glă sơ̆, lu sư kư̆m lôch mơ̆n
Inh boih tơmam sa arih kơ kon bơngai mă jur đơ̆ng plĕnh; bơngai bu sa tơmam sa âu sư gô arih ling-lang
Tơmam sa mă Inh ăn noh wă khan sĕch akar Inh ăn kơ kon bơngai arih
Yêsu khan kơ lu sư: “Inh khan kơ iĕm tơpăt, dah iĕm ưh kơ sa sĕch akar Inh Kon Bơngai păng ưh kơ huch sa pham Inh, lei iĕm ưh kơ đei arih ôh, iĕm dang lĕ lôch đĕch
Bơngai bu sa sĕch akar Inh păng huch sa pham Inh, bơngai 'noh Inh gô tơiung arih sư ning-mônh na sư gô đei arih ling-lang
Inh wă khan kơ iĕm dơ̆ng, sĕch akar Inh tơmam sa kon bơngai tơpă; pham Inh kư̆m đak nhă kon bơngai tơpă
Bơngai bu sa sĕch akar Inh păng huch sa pham Inh, bơngai 'noh sư oei păng Inh, Inh oei lăm sư
Tơmam sa âu boih jur đơ̆ng plĕnh, ưh kơ thoi tơmam sa mana mă yă 'bok iĕm sa mă lôch sơ̆ ôh
Tơmam sa âu bơngai bu sa sư gô arih ling-lang
Yêsu bơtho tơdrong âu tơ hnam akŭm Pơlei Kapernum
Tơdah iĕm ơh kơ tơdrong Inh bơtho 'noh hei, lei iĕm gô 'bôh Inh Kon Bơngai, na Inh wih tŏk tơ anih Inh mă oei kơpal plĕnh ti sơ̆, na iĕm tơchĕng liơ dơ̆ng đơ̆ng noh
Mă-lei lăm lu iĕm mơ'nah ưh kơ wă lui kơ Inh
” Yêsu băt hơdrol tơpă; lu bơngai ayơ mă ưh kơ wă lui kơ Sư, Sư băt mơ̆n; bơngai ayơ wă plơ̆ plĕch kơ Sư, Sư kư̆m băt mơ̆n
Yêsu wih khan kơ lu sư dơ̆ng: “Iĕm ưh kơ lui kơ Inh, noh kư̆m thoi Inh khan kơ lu iĕm hei: Ưh kơ đei bu gơh truh tơ Inh, dah 'Bă Inh ưh kơ ăn
Đơ̆ng năr noh boih lơ bơngai achăng lê̆ Yêsu ưh pă kiơ̆ Sư dơ̆ng
Na Yêsu jet mơjĭt-'bar 'nu bơngai pơhrăm păng Sư: “Bĭ lu iĕm hăm wă achăng lê̆ Inh
Pêtrôs khan kơ Sư: “Ơ 'Bok, nhôn wă kiơ̆ bu dơ̆ng lĕ
Tơdrong Ih bơtho khan wă ăn kơ nhôn gô arih ling-lang tơpă
Lăp wă jê̆ truh năr giĕng đe Juđê mă đe anăn Giĕng Bơsŭn
na lu oh Yêsu khan kơ Sư: “Ih jăk đơ̆ng âu năm tơ dêh Juđê wă kơ lu bơngai lui kơ Ih tơ ei 'bôh tơdrong mơsêh mơyang Ih pơm
Dah bơ̆n wă kơ đe băt kơ tơdrong jang bơ̆n, na bơ̆n ưh kơ gơh ôn tơdrong jang bơ̆n ôh
Dah Ih gơh pơm tơdrong mơsêh mơyang tơpă lei Ih athei pơm tơ'bôh 'bơ̆t anăp đe lơ wă kơ đe băt kơ Ih
Lu oh Sư pơma thoi noh kơlih kơ lu sư ưh tam mă lui; oh Sư tăm mă ưh kơ lui kơ Sư tăm
Sư khan thoi noh boih na Sư oei lăm dêh Galilê đĕch năr noh
Lu bơngai mă pơma thoi noh, lu sư ưh kơ pơma 'bơ̆t anăp đe tơpôl ôh kơlih kơ lu sư hli kơ lu kră sư
Lăp tŏk-bŏk năr giĕng ei na Yêsu mơ̆t lăm hnam akŭm 'Bok Kei-Dei tơm, na Sư bơtho đe lăm noh
Bơngai bu 'maih pơm kiơ̆ thoi 'Bok Kei-Dei wă, bơngai 'noh sư gô băt tơdrong Inh bơtho âu lĕch đơ̆ng 'Bok Kei-Dei tơpă, dah lĕch đơ̆ng Inh kơdih
Bơngai bu bơtho kiơ̆ kơ đon sư tơchĕng kơdih, bơngai 'noh sư wă pơang akâu sư kơdih đĕch
Mă-lei dah bơngai bu bơtho wă pơư pơang nơ̆r 'Bok mă wơh sư, bơngai 'noh bơtho tơpăt, ưh kơ đei layơ hơlĕnh
Hăm trŏ kơ Môis ată ăn kơ iĕm tơdrong juăt, mă-lei lăm lu iĕm ưh kơ đei bu răk tơdrong juăt noh
Na iĕm khan Inh ưh kơ răk tơdrong juăt Môis, na iĕm khan wă pơlôch Inh
Kơlih kơ kiơ iĕm wă pơlôch Inh noh
Yêsu khan: “Lăm năr pơdơh Sa'bat Inh pơklaih minh 'nu bơngai jĭ jăn, na iĕm khan Inh pơm ưh kơ trŏ
Lăm lu kon pơlei pơla Jêrusalem đei bơngai mơ'nah khan: “Yêsu âu dah kiơ lu kră bơ̆n khan wă rôp pơlôch Sư ei
Inh băt kơ Sư tơpă kơlih kơ Inh jur đơ̆ng Sư, yua kơ Sư wơh Inh
Thoi noh na lu đe ei wă rôp Sư ră, mă-lei ưh kơ đei ti bu chro rôp Sư ôh, yua kơ tam trŏ 'Bok Kei-Dei ăn
Bơngai Pharisi kơtơ̆ng ang kon pơlei pơma 'bơm Yêsu thoi noh, na lu bơngai Pharisi păng lu 'bok soi tih wơh lu linh sư năm rôp Yêsu
Lu bơngai Juđê pơma dih băl khan: “Bơngai âu Sư wă năm tơ yơ, Sư khan bơ̆n ưh kơ gơh 'bôh Sư dơ̆ng
Rŏ lăng Sư wă năm oei păng lu bơngai Juđê mă oei tơ dêh đe na bơtho lu bơngai dêh đe
Păng Sư wă khan kiơ Sư khan: ‘Iĕm gô chă Inh mă-lei ưh kơ gơh 'bôh Inh,’ păng: ‘Iĕm ưh kơ gơh truh tơ anih Inh mơ̆n
Tơpă wă tôch Năr Giĕng Bơsŭn ei, năr noh năr đe akŭm giĕng tih tơpă, na Yêsu iung dang dơ̆ng bơtho 'bơ̆r re khan: “Bơngai bu rơhing 'maih nhă đak, năm tơ Inh bĕ
Bơngai bu lui kơ Inh sư gô đei đak glung ro lăm jơhngơ̆m sư păng ăn kơ sư arih ling-lang kư̆m thoi đe chih lăm sơ̆p hla bơar 'Bok Kei-Dei sơ̆
Sư khan thoi noh dang khan kơ lu bơngai lui kơ Sư gô đei Yang Bơhngol 'Lơ̆ng đơ̆ng 'Bok Kei-Dei ăn jur oei păng lu sư
Mă-lei kơplah noh 'Bok Kei-Dei tam mă ăn Yang Bơhngol 'Lơ̆ng ôh, kơlih Yêsu tam mă lôch iung arih tŏk tơ plĕnh
Lu kon pơlei pơla kơtơ̆ng Yêsu pơma thoi noh boih, na lu bơngai mơ'nah khan: “'Bok âu boih 'Bok mă pơtruh nơ̆r 'Bok Kei-Dei tơpă mă bơ̆n chang gô Sư đơ̆ng sơ̆
Thoi noh na lu kon pơlei pơla tơklah băl đon gah tơdrong Yêsu
Lu mơ'nah wă rôp Sư ră, mă-lei ưh kơ đei ti bu chro rôp Sư dơ̆ng
Lu linh sư khan: “Đơ̆ng sơ̆ tam lah đei bơngai bơtho hơgei dang Sư
Na lu bơngai Pharisi hil kơ lu sư: “'Noh iĕm hơdai wang lui kơ 'bơ̆r Sư bơtho hơlĕnh kơ kon pơlei pơla hăm trŏ
“Kiơ̆ kơ tơdrong juăt bơ̆n, ưh kơ gơh phak đe ôh dah lu kră tam mă mơ̆ng păng sek tơlang bơngai mă đe jâu noh, yua kơ bơ̆n ưh kơ băt sư pơm 'lơ̆ng ră dah sư pơm yoch
Na lu bôl buăl sư khan kơ sư: “Ih bơngai đơ̆ng dêh Galilê mơ̆n hă
Ih đŏk lăng lăm sơ̆p hla bơar 'Bok Kei-Dei bĕ, na ih gô băt đe ưh kơ đei chih roi khan bơngai mă pơtruh nơ̆r 'Bok Kei-Dei lĕch đơ̆ng dêh Galilê ôh, mă Sư âu lĕch đơ̆ng dêh Galilê
Klaih kơ noh đĭ-đăng lu sư brŏk tơklah tơ hnam kơdih
Đơ̆ng noh Yêsu năm tơ kông Ôliwơ
Na pơgê hrôih dơning Yêsu hơloh năm tơ hnam akŭm 'Bok Kei-Dei tơm tơ Pơlei Jêrusalem
Na đĭ-đăng bơngai tơ ei năm mơ̆ng Sư bơtho, na Sư tơoei bơtho lu đe ei
Lu sư khan kơ Yêsu thoi âu: “Ơ 'Bok Thây, bơngai drŏ-kăn âu đe 'bôh sư ngôi pơyô kư̆ kă
Lu sư jet thoi noh, lu sư wă pơlong lăng Yêsu, wă kơ Sư pơma ưh kơ trŏ tơdrong juăt đe Juđê, na lu sư wă jâu Yêsu 'bơ̆t anăp đe kră sek tơlang
Mă-lei Yêsu kŭp kơ̆l, ti Sư chih ngôi tơ teh
Klaih kơ noh Sư kŭp kơ̆l chih ngôi teh dơ̆ng
Na Yêsu ngơk lăng duch ei khan kơ sư thoi âu: “Tơ yơ lu đe noh hei duch
Hăm đei bu wă jâu areh kơ ih dơ̆ng ưh
Thoi noh lu bơngai Pharisi khan kơ Sư: “'Noh Ih pơang tơdrong Ih kơdih ưh kơ đei bu nai pơma bơ̆ng Ih, nhôn ưh kơ wă lui kơ Ih ôh
Mă-lei dah Inh wă sek tơlang, Inh athei sek tơlang mă tơpăt, ưh kơ sĭ sek tơlang hơdrô̆ Inh ôh, nhi 'Bă Inh mă wơh Inh sek tơlang hơdai
Lăm tơdrong juăt iĕm, đei chih thoi âu: Dah đei bơngai đe wă sek tơlang, bơngai đe wă sek tơlang noh sư athei đei 'bar 'nu pơma bơ̆ng sư 'mơ̆i wă kơ đe băt sư pơma tơpăt dah ưh
Na gah Inh, akâu Inh kơdih păng 'Bă Inh mă wơh Inh pơma bơ̆ng Inh wă kơ iĕm băt tơdrong Inh pơma tơpăt
Lu đe Juđê khan: “Ô tơpă yơh, Sư wă pơlôch akâu Sư dah kiơ na Sư khan: ‘Iĕm ưh kơ gơh truh tơ anih Inh’
Na Yêsu khan kơ lu sư: “Iĕm bơngai đơ̆ng ala teh âu, Inh bơngai đơ̆ng kơpal plĕnh ti
Lu sư jet: “Ih bu
” Yêsu khan: “Inh bơngai mă roi kơ iĕm sơ̆ boih
Dôm lu đe noh ưh kơ hlôh Yêsu roi kơ lu sư 'Bă Sư 'Bok Kei-Dei
Yêsu pơma thoi noh na đei lơ bơngai lui kơ Sư
Na Yêsu khan kơ lu bơngai Juđê mă lui kơ Sư boih: “Dah iĕm răk kiơ̆ tơdrong Inh bơtho khŏm khŏm, lei iĕm bơngai kiơ̆ Inh tơpă boih
Na iĕm gô băt tơdrong 'Bok Kei-Dei tơpă, thoi noh na iĕm gô rơngei
Yêsu khan kơ lu sư: “Inh khan kơ iĕm tơpăt, iĕm ưh kơ rơngei ôh, yua bơngai bu pơm yoch ling-lang, bơngai 'noh sư dang đĭch mơ̆n yua kơ tơdrong yoch sư
Bơngai đĭch đe sư ưh kơ atŏ yŏng sư ôh; pôm kon yŏng sư atŏ 'bă sư
Thoi noh na dah Kon Sư ăn iĕm rơngei, na iĕm gô rơngei tơpă
Mă-lei dang ei iĕm wă pơlôch Inh, sơmă Inh roi kơ iĕm tơpăt tơdrong Inh kơtơ̆ng đơ̆ng 'Bă Inh 'Bok Kei-Dei đĕch
Abraham sư ưh kơ wă pơlôch đe ôh
Iĕm pơm kiơ̆ kơ 'bă iĕm đĕch
” Lu sư khan: “Nhôn ưh kơ kiơ̆ yang nai ôh
'Bok Kei-Dei đĕch 'Bă nhôn
Inh tơhlôh ăn kơ iĕm thoi noh boih, kơlih kơ kiơ iĕm ưh kơ wao tơdrong Inh bơtho
Hăm trŏ iĕm arăng kơ̆l ưh kơ wă lui kơ nơ̆r Inh bơtho
'Noh 'bă iĕm yang Satan, na iĕm pơm kiơ̆ kơ sư wă kơ sư lăp đon kơ iĕm
Đơ̆ng blŭng-a sơ̆ sư nŏng kơ chă pơlôch đe păng sư ưh kơ pơma tơpăt tŏ sĕt 'biơ̆, yua kơ sư ưh kơ layơ pơm tơpăt
Sư hơlĕnh ling-lang
Sư pơm yŏng pơjing gah tơdrong hơlĕnh
“Lăm lu iĕm ưh kơ đei bu 'bôh Inh pơm yoch kiơ
Dah Inh pơma tơpăt lơliơ iĕm ưh kơ wă lui kơ Inh
Bơngai bu đơ̆ng 'Bok Kei-Dei, bơngai 'noh mơ̆ng nơ̆r 'Bok Kei-Dei
Iĕm ưh kơ mơ̆ng nơ̆r 'Bok Kei-Dei noh iĕm ưh kơ sĭ đơ̆ng 'Bok Kei-Dei ôh
Lu bơngai Juđê khan kơ Sư: “Trŏ boih nhôn khan Ih bơngai Samari yang mơ̆t
Inh khan kơ iĕm tơpăt, bơngai bu răk nơ̆r Inh bơtho, bơngai 'noh huay kơ lôch ôh
Lu bơngai Juđê khan kơ Sư: “Dang ei nhôn băt kơ Ih bơngai yang mơ̆t tơpă boih
Abraham lôch boih, lu bơngai pơtruh nơ̆r 'Bok Kei-Dei sơ̆ kư̆m hơdai lôch đĭ, mă Ih khan bơngai bu răk nơ̆r Ih bơtho, bơngai 'noh huay kơ lôch
Yêsu khan kơ lu sư: “Dah Inh pơma pơang kơdih akâu đĕch trŏ mơ̆n iĕm ưh kơ lui kơ Inh
Mă-lei pôm 'Bă Inh đĕch pơang akâu Inh
'Bă Inh noh iĕm khan Sư Kră Yang iĕm
Na lu bơngai Juđê khan kơ Sư: “Ih tam truh pơđăm-jĭt sơnăm, thoi yơ Ih gơh 'bôh Abraham
Yêsu khan kơ lu sư: “Inh khan kơ iĕm tơpăt, hơdrol kơ Abraham tam mă đei, Inh đei boih
Kơplah Yêsu oei năm rok trong, Sư 'bôh minh 'nu bơngai măt tol đơ̆ng mĕ Sư tơpŭ sơ̆
Na lu bơngai pơhrăm păng Sư khan kơ Sư thoi âu: “Ơ 'Bok Thây, bơngai âu măt tol đơ̆ng mĕ sư tơpŭ sơ̆, na yua kơ kiơ
Yua kơ sư kơdih pơm yoch dah yua kơ mĕ 'bă sư pơm yoch
Kơplah Inh oei ala teh âu Inh dang măt 'năr pơchrang hơdah tơ teh âu wă kơ kon bơngai băt tơdrong 'Bok Kei-Dei
Lu buăl sư păng lu bơngai juăt 'bôh sư pơm ăn-mai krô hmă jet thoi âu: “Bơngai âu sơ̆ sư pơm ăn-mai iih
Na lu đe ei jet sư: “Lei lơliơ ih gơh 'bôh hơdah boih
Na lu sư anhăk ba bơngai đêl măt tol ei tơ lu bơngai Pharisi
kơlih kơ năr noh năr pơdơh Sa'bat, na Yêsu pơklaih minh 'nu bơngai măt tol
Lu bơngai Pharisi mơ'nah khan: “Bơngai pơm thoi noh Sư ưh kơ sĭ lĕch đơ̆ng 'Bok Kei-Dei ôh, yua kơ Sư ưh kơ răk năr pơdơh Sa'bat
” Lu mơ'nah khan dơ̆ng: “Yah lei, bơngai yoch ưh kơ gơh pơm tơdrong mơsêh mơyang thoi Sư noh ôh
” Thoi noh na lu sư tơklah băl đon gah tơdrong Yêsu
Mĕ 'bă sư khan: “Nhi băt kơ sư âu kon nhi tơpă; păng nhi băt kơ sư măt tol đơ̆ng nge
Mă-lei nhi ưh kơ băt yua kơ kiơ măt sư klaih boih âu păng nhi ưh kơ băt bu pơklaih măt sư âu
Iĕm jet lăng sư bĕ, sư kư̆m bơngai kră gơh tơl iĕm mơ̆n
Mĕ 'bă sư ưh kơ wă khan Yêsu pơklaih sư yua kơ sư hli kơ lu bơngai Juđê
Lu bơngai Juđê khan bơngai bu khan Yêsu 'Bok Krist mă 'Bok Kei-Dei wơh wă pơgơ̆r kon bơngai, bơngai 'noh lu sư ưh kơ ăn năm mơ̆t akŭm tơ hnam 'Bok Kei-Dei
Kơlih kơ thoi noh na mĕ 'bă sư khan: “Sư kư̆m bơngai 'lŏ kră gơh tơl iĕm mơ̆n, na apinh iĕm jet sư bĕ
Na bơngai đêl măt tol ei khan kơ lu sư: “Inh ưh kơ băt Sư bơngai yoch dah ưh
Pôm tơdrong âu inh băt: Inh băt tơdra kơ inh bơngai măt tol sơ̆ mă-lei đơ̆ng Sư pơklaih inh âu, na dang ei inh gơh 'bôh hơdah hloi tơpă
Lu sư jet dơ̆ng: “Sư pơm kiơ kơ ih
Sư pơm kơ ih gơh 'bôh hơdah thoi yơ
Na bơngai 'nao klaih kơ măt tol ei khan: “Inh roi kơ iĕm boih, mă-lei iĕm ưh kơ lui
Kơlih kơ kiơ iĕm wă kơ inh roi dơ̆ng
Iĕm wă lui kơ Sư mơ̆n dah kiơ
Bơngai đêl măt tol ei khan dơ̆ng: “Inh mah chrêu kơ đon tơpă
Sư pơklaih măt inh mah 'bôh hơdah boih, mă-lei iĕm khan ưh kơ băt Sư bơngai đơ̆ng yơ
Đơ̆ng blŭng-a sơ̆ 'Bok Kei-Dei pơjing plĕnh păng teh ưh tam đei bu gơh pơklaih bơngai măt tol đơ̆ng nge mĕ sư tơpŭ sơ̆ mă gơh 'bôh hơdah dơ̆ng
Tơdah 'Bok noh ưh kơ lĕch đơ̆ng 'Bok Kei-Dei, lei Sư ưh kơ gơh pơm tơdrong mơsêh mơyang kiơ ôh
Lu sư khan: “Ih măt tol đơ̆ng 'nao tơpŭ kơ ih sơ̆ kơlih kơ tơdrong yoch, na liơ ih wă bơtho lu nhôn dơ̆ng
” Lu sư pơpuh tơlĕch hloi bơngai ei tơ 'ngoaih
Yêsu khan kơ sư: “Ih 'bôh Sư boih, Sư mă pơma dơnuh păng ih dang ei
Na bơngai 'nao klaih măt tol ei hloi sơtơ̆p kŭl-tăng 'bơ̆t anăp Yêsu păng khan: “Ơ 'Bok, inh lui kơ Ih
Na lu bơngai Pharisi mơ'nah oei dơ̆ng jê̆ 'bơ̆t Yêsu, lu sư kơtơ̆ng thoi noh na khan: “Lu nhôn măt tol mơ̆n hă
Yêsu oei pơma kơ lu sư thoi âu: “Inh khan kơ iĕm tơpăt tơpă, bơngai bu mơ̆t tơ hơdrong triu mă ưh kơ mơ̆t trong 'măng tơm, na hao trong war, bơngai 'noh sư chă tơtông
Bơngai mă mơ̆t trong 'măng tơm, bơngai 'noh sư tơ'ngla triu
Lăp tơ'ngla sư tơlĕch triu sư tôm đĭ tơ 'ngoaih boih, na sư yak hơdrol kơ triu sư, na triu sư kiơ̆ đơ̆ng rŏng, yua kơ triu sư kơnăl kơ 'bơ̆r tơ'ngla sư
'Noh Yêsu pơma pơtih gia kơ lu bơngai Juđê ră, mă-lei lu sư ưh kơ hlôh Yêsu bơtho tơdrong noh
Đĭ-đăng bơngai truh hơdrol kơ inh khan wă wei-lăng triu, lu sư dang bơngai chă tơtông ngăl mă-lei triu ưh kơ kiơ̆ lu sư ôh
Inh thoi 'măng hơdrong, bơngai bu mơ̆t trong Inh, lui kơ Inh, sư gô klaih đơ̆ng tơdrong yoch
Sư gơh mơ̆t păng gơh lĕch chă sa ưh kơ hli tơdrong kiơ
“Inh bơngai wei triu 'lơ̆ng tơpăt
Inh chu lôch yua kơ triu Inh
Bơngai ei kơdâu jăk yua kơ sư bơngai jang đĕch, sư ưh kơ 'mêm kơ triu ôh
kư̆m thoi 'Bă Inh băt kơ Inh, na Inh băt kơ Sư mơ̆n
Na Inh athei chu lôch yua kơ triu Inh
“'Bă Inh 'mêm kơ Inh kơlih Inh chu ăn akâu Inh lôch, na Sư gô tơiung arih dơ̆ng
Dah Inh ưh kơ ăn, ưh kơ đei bu gơh pơlôch Inh ôh
Inh lôch yua Inh wă kơdih Inh đĕch
Inh gơh ăn akâu Inh lôch, Inh gơh ăn akâu Inh iung arih; noh đơ̆ng 'Bă Inh pơkă, na Inh pơm thoi noh
Yêsu bơtho thoi noh lu bơngai Juđê tơklah băl đon gah tơdrong Yêsu
Đei lơ bơngai mơ'nah khan: “Iĕm 'maih mơ̆ng kiơ kơ Sư, noh Sư bơngai yang mơ̆t pơm kơ Sư wơnh
Lu bơngai mơ'nah dơ̆ng khan: “Bơngai yang mơ̆t ưh kơ gơh bơtho thoi noh ôh
Lơliơ yang kơnê̆ gơh pơm bơngai măt tol gơh 'bôh hơdah
Hơtai ei tơ Pơlei Jêrusalem năr đe pơm giĕng lu bơngai Juđê
Pơm giĕng ei đe wă kơ 'blŏk hơdơ̆r kơ năr đe pơyơ̆r hnam akŭm 'Bok Kei-Dei tơm sơ̆
Kơplah noh lu bơngai Juđê năm akŭm tăp dăr kơ Sư păng jet Sư thoi âu: “Đunh tơpă boih Ih oei chĭt lê̆ đon nhôn gueo sơleng
Dah Ih 'Bok Krist mă 'Bok Kei-Dei wơh wă pơgơ̆r nhôn Ih jah roi kơ nhôn bĕ wă kơ nhôn băt kơ Ih
Yêsu khan kơ lu sư thoi âu: “Inh khan kơ iĕm boih mă iĕm ưh kơ wă lui
Dôm tơdrong mơsêh mơyang 'Bă Inh ăn kơ Inh pơm tơ'bôh ăn kơ iĕm ră wă kơ iĕm băt kơ Inh âu 'Bok Krist
Mă-lei lu iĕm kuă kơ lui, kơlih lu iĕm ưh kơ trŏ kơ triu Inh
Dah iĕm triu Inh tơpă lei iĕm băt kơ 'bơ̆r Inh pơma hloi păng Inh kư̆m băt kơ iĕm mơ̆n, na iĕm kiơ̆ Inh hloi
Nhi 'Bă Inh dang minh 'nu akâu đĕch
Na lu bơngai Juđê kơtơ̆ng Sư khan thoi noh, lu sư iŏk tơmo wă klơ̆m pơlôch Sư ră
Yêsu khan kơ lu sư: “Lăm sơ̆p hla bơar 'Bok Kei-Dei đei chih khan, 'Bok Kei-Dei anăn lu kơdră bơ̆n sơ̆ khan sư kư̆m dang yang mơ̆n
Bơ̆n băt sơ̆p hla bơar 'Bok Kei-Dei pơma trŏ tơpăt, na 'Bok Kei-Dei khan kơ lu kơdră bơ̆n mă Sư ăn jang tơdrong Sư sơ̆ khan sư dang yang
Na lơliơ iĕm khan Inh pơma tih kơ 'Bok Kei-Dei Inh khan Inh Kon 'Bok Kei-Dei, yua kơ 'Bă Inh ăn kơ Inh jang tơdrong Sư tơpă păng wơh Inh jur tơ ala teh âu
Dah Inh ưh kơ pơm tơdrong mơsêh mơyang đơ̆ng 'Bă Inh ăn lei trŏ tơpă iĕm ưh kơ wă lui kơ Inh
Thoi noh lu bơngai Juđê wă rôp Sư ră, mă-lei Sư jăk hloi đơ̆ng anih noh
Na đei lơ bơngai lui kơ Yêsu tơ ei
Na 'bar 'nu bre mai oh ei wơh đe năm tơ Yêsu khan thoi âu: “Ơ 'Bok, Lasarơ mă Ih 'mêm kơeng, sư oei păn kơ jĭ
Yêsu 'mêm tơpă kơ Mathê, Mari păng 'nhŏng sư Lasarơ
Yêsu kơtơ̆ng Lasarơ jĭ ră, mă-lei Sư oei tơ anih ei pă 'bar năr dơ̆ng, pah to đak krong Jôrđăn
Đơ̆ng rŏng kơ 'bar năr ei na Sư khan kơ lu bơngai pơhrăm păng Sư thoi âu: “Bĕ bơ̆n wih dơ̆ng tơ dêh char Juđê
Lu bơngai pơhrăm păng Sư khan: “Lơliơ, lu bơngai Juđê 'nao chă wă klơ̆m Ih păng tơmo, mă dang ei Ih khan wă wih dơ̆ng tơ ei
Na Yêsu khan thoi âu: “Huay ôh, lăm minh năr đei mơjĭt-'bar jơ dah kiơ
Na bu nơnăm yak kơ'năr sư 'noh huay kơ kơtơih ôh, kơlih kơ đei 'năr pơchrang hơdah tơ ala teh âu
Dah bơngai bu ưh kơ lui kơ 'Bok Kei-Dei sư dang yak kơmăng; kơlih kơ sư ưh kơ lui na pă jor sư gô kuơ̆l kơ trong, kơlih sư ưh kơ wă 'Bok Kei-Dei tơ'bôh ăn kơ sư trong
Klaih kơ noh Yêsu khan thoi âu dơ̆ng: “Lasarơ bơngai mă juăt păng bơ̆n, sư oei tep na Inh wă năm râu sư dang ei
Lu bơngai pơhrăm păng Sư khan: “Ơ 'Bok, sư wă klaih kơ jĭ thâu na sư 'maih tep dêh
Yêsu pơma pơjuang kơ lu sư Lasarơ lôch boih mă-lei lu sư ưh kơ hlôh, ngêh kơ Lasarơ tep đĕch
Na Yêsu roi tơpăt kơ lu sư: “Lasarơ lôch boih
Trŏ mơ̆n Inh ưh kơ đei năm pơklaih sư năr mơsơ̆ kơlih Inh wă kơ iĕm lui kơjăp
Na dang ei bĕ bơ̆n năm lăng sư
Na Thôm mă đe krao sư Kon Kơmar, sư khan kơ buăl pơhrăm tơduă sư khan: “Bĕ bơ̆n năm kiơ̆ Sư wă kơ bơ̆n lôch hơdai Sư
Lăp Yêsu truh tơ pơlei ei boih, đe 'bŭ Lasarơ lăm hơgơp tơmo puăn năr boih
Pơlei Bethani jê̆ Pơlei Jêrusalem dang pêng kơsô̆ đĕch
Na đei lơ bơngai Juđê đơ̆ng Pơlei Jêrusalem năm ngôi hơpong tơ bre Mathê păng Mari wă kơ bre sư huay sơ'ngon kơ 'nhŏng bre sư lôch
Mathê khan hloi kơ Yêsu: “Ơ 'Bok, dah Ih tơ âu ki lei 'nhŏng inh huay kơ lôch ôh
Mă-lei inh kư̆m băt dang ei 'Bok Kei-Dei gô pơm kiơ̆ thoi Ih apinh Sư
Na Yêsu khan kơ sư: “'Nhŏng ih gô iung arih dơ̆ng
Mathê khan: “Inh băt mơ̆n sư gô iung arih năr tôch ning-mônh
Mathê drơ̆ng: “Ơ 'Bok, inh lui tơpă
Inh lui kơ Ih 'Bok Krist, Kon 'Bok Kei-Dei mă nhôn chang gô jur tơ ala teh âu wă dŏng pơklaih nhôn
Mari kơtơ̆ng thoi noh boih na sư iung tơkan năm tơ Yêsu
Yêsu 'bôh Mari oei hmoi ơh păng lu bơngai Juđê mă năm hơpong kơ sư kư̆m nhơ̆m hmoi mơ̆n na Yêsu sơ'ngon tơpă
Na Yêsu jet: “Iĕm 'bŭ sư tơ yơ
” Lu sư khan: “Ơ 'Bok, bĕ bơ̆n năm lăng
Na Yêsu kư̆m nhơ̆m hmoi mơ̆n
Thoi noh na lu bơngai Juđê khan: “Yêsu 'mêm kơ Lasarơ tơpă
Mă-lei lu mơ'nah dơ̆ng khan: “'Bok âu pơklaih bơngai măt tol gơh 'bôh hơdah, na ki dah Sư wă pơklaih lei Lasarơ huay kơ lôch ôh iih
Yêsu khan: “Pơih tơnglơ̆p 'măng tơmo âu bĕ
” Na Mathê oh bơngai mă lôch ei sư khan kơ Yêsu: “Ơ 'Bok, dah bơ̆n pơih tơnglơ̆p tơmo âu dang ei bơ̆n 'bâu ôm dêh, kơlih nhôn 'bŭ sư đei pêng măng boih
Yêsu khan kơ sư: “Inh khan kơ ih boih, dah ih lui ih gô 'bôh tơdrong mơsêh mơyang đơ̆ng 'Bok Kei-Dei
Lu sư pơih tơnglơ̆p tơmo ei
Na Yêsu ngoi tơ plĕnh krao khan kơ 'Bă Sư: “Ơ 'Bă, Inh bơnê kơ Ih kơlih kơ Ih mơ̆ng Inh krao khan kơ Ih boih
Inh băt Ih mơ̆ng Inh ling-lang mơ̆n, mă-lei Inh khan thoi noh wă kơ lu bơngai mă oei tăp dăr kơ Inh kơtơ̆ng na lu sư gô lui kơ Ih wơh Inh
Lu bơngai Juđê mă kiơ̆ Mari hei, lu sư 'bôh Yêsu tơiung arih Lasarơ na đei lơ mơ̆n lu sư lui kơ Yêsu
Mă-lei lu buăl sư mơ'nah năm roi kơ lu bơngai Pharisi Yêsu tơiung arih Lasarơ
Đơ̆ng năr 'noh boih lu sư chă đon wă pơlôch Yêsu
Na Juđa đơ̆ng Pơlei Ikariôt bơngai pơhrăm păng Yêsu mơ̆n, mă sư wă plơ̆ plĕch kơ Yêsu đơ̆ng rŏng kơ noh, sư khan
Yêsu khan: “Ơ Juđa, lê̆ sư pơm thoi noh boih, yua kơ hơdrol kơ Inh wă lôch na sư tuh pơgang 'bâu phu thoi đe tuh kơ bơngai lôch kơplah đe wă 'bŭ hmă
Lu bơngai dơnuh hin sư oei hơdai hăm iĕm ling-lang tơ ala teh âu, mă-lei Inh âu ưh kơ oei hơdai hăm iĕm ling-lang ôh
Lu 'bok soi tih chă đon wă pơlôch Lasarơ mơ̆n
kơlih đơ̆ng sư na đei lơ bơngai Juđê achăng lê̆ lu kră sư, na lui kiơ̆ gah Yêsu
Năr dơning dơ̆ng, lu bơngai tơpôl lơ mă đêl năm hơpong Năr Giĕng Năm Brih, lu sư kơtơ̆ng ang Yêsu wă năm tơ Pơlei Jêrusalem
Lu bơngai mă oei hơdai păng Yêsu ki, lu sư 'bôh Yêsu tơiung arih Lasarơ đơ̆ng bơsat, na lu sư kư̆m ư-ang roi tơdrong noh kơ bôl buăl nai mơ̆n
Lu kon pơlei pơla kơtơ̆ng ang tơdrong Yêsu pơm mơsêh mơyang thoi noh, kơlih thoi noh na lu sư đih sơng Yêsu kơplah Sư wă mơ̆t tơ Pơlei Jêrusalem
Đei bơngai Grĕk năm tơ Pơlei Jêrusalem hơpong kơ năr giĕng ei păng mơ̆t kơkuh kơ 'Bok Kei-Dei
Philip năm khan kơ Andrê, na bre sư năm khan kơ Yêsu
Na Yêsu pơma hloi gah tơdrong Sư wă lôch iung arih thoi âu: “Dang ei trŏ năr 'Bok Kei-Dei wă pơư pơang Inh Kon Bơngai tơpă boih
Bơngai lui jang tơdrong Inh, sư 'noh athei lui kiơ̆ Inh mă tơpă
Bơngai lui jang tơdrong Inh, sư 'noh gô oei hơdai hăm Inh ling-lang păng 'Bă Inh gô ăn kơ sư tơdrong apah
Ơ 'Bă, Inh wă kơ Ih pơư pơang anăn Ih bĕ
” Na đei hloi 'bơ̆r tơl đơ̆ng plĕnh ti khan thoi âu: “Inh pơư pơang anăn Inh boih păng Inh gô pơư pơang anăn Inh dơ̆ng
Yêsu khan: “'Bơ̆r Sư pơma thoi noh ưh kơ sĭ yua kơ Inh ôh, yua kơ iĕm, wă kơ iĕm băt kơ Inh đơ̆ng 'Bok Kei-Dei tơpă
Dang ei 'Bă Inh wă sek tơlang tơ ala teh âu, Sư pơpuh yang Satan mă pơgơ̆r teh âu
Lăp đe atol Inh na Inh gô dui iŏk đĭ-đăng bơngai năm tơ Inh ngăl
Yêsu khan thoi noh wă kơ lu đe ei băt kơ Sư lôch thoi yơ
Yêsu pơm lơ tơdrong mơsêh mơyang 'bơ̆t anăp lu sư ră, mă-lei lu sư ưh kơ lui kơ Sư
'Noh 'blep trŏ tơpă thoi Êsai chih khan lê̆ hơdrol sơ̆ thoi âu:
“Ơ Kră Yang, đe ưh kơ lui kơ tơdrong nhôn bơtho;
păng đe ưh kơ lui kơ mơsêh mơyang đơ̆ng ti Ih pơm
Lu sư ưh kơ lui kơlih kơ Êsai đei khan lê̆ thoi âu
“Inh Kră Yang ăn măt lu sư jing tol,
păng ăn kơ lu sư arăng kơ̆l,
wă kơ măt lu sư ưh kơ gơh 'bôh,
păng đon lu sư ưh kơ hlôh
Kơlih kơ thoi noh na lu sư ưh kơ wă wih tơ Inh, wă kơ Inh pơklaih tơdrong yoch lu sư
Êsai khan thoi noh kơlih kơ 'Bok Kei-Dei tơ'bôh kơ sư 'Bok Krist sơ̆, Sư 'lơ̆ng rŏ tơpă, na Êsai chih roi tơdrong 'Bok Krist
Lu kră ei wă kơ lu bôl buăl sư lăp đon kơ lu sư hloh kơ lu sư wă kơ 'Bok Kei-Dei lăp đon kơ lu sư
Na Yêsu bơtho 'bơ̆r re khan: “Bơngai bu lui kơ Inh, ưh kơ sĭ sư lui kơ Inh đĕch ôh, sư kư̆m lui kơ 'Bă Inh mă wơh Inh
Păng bơngai bu 'bôh Inh, sư dang 'bôh 'Bă Inh mă wơh Inh mơ̆n
Inh jur tơ ala teh âu wă pơchrang hơdah kơ kon bơngai, na đĭ-đăng bơngai mă lui kơ Inh huay kơ oei lăm măng mu ôh
Bơngai bu ưh kơ lui kơ Inh, 'Bok Kei-Dei gô phak sư năr tôch ning-mônh, yua kơ sư ưh kơ răk dôm nơ̆r Inh bơtho
Inh băt tơdrong Sư pơkă ăn kơ kon bơngai noh gô ăn kon bơngai arih ling-lang
Dôm tơdrong Inh bơtho đơ̆ng 'Bă Inh ăn kơ Inh ngăl
Na kơplah noh Yêsu iung plôh ao 'ngoaih Sư păng iŏk kơn chô̆ 'bơ̆t rơhiĕo Sư kơdih
Yêsu khan: “Dang ei ih ưh kơ băt Inh wă pơm kơ kiơ, kơnh ih gô băt
Pêtrôs khan: “Inh ưh kơ hơnhŏ Ih ôp jơ̆ng inh na inh ưh kơ layơ ăn Ih ôp jơ̆ng ôh
” Yêsu khan: “Dah Inh ưh kơ ôp jơ̆ng ih, lei ih ưh pă pơm jơ̆ng 'bang Inh boih
Na Pêtrôs khan: “Ơ 'Bok, lei ưh kơ sĭ Ih ôp jơ̆ng inh đĕch ôh, Ih ôp tôm kơ jơ̆ng ti muh măt inh hloi
Inh 'Bok Thây iĕm păng Yŏng iĕm, mă-lei Inh ôp jơ̆ng iĕm dang Inh pơm đĭch iĕm đĕch, mă iĕm athei ôp dih băl jơ̆ng iĕm
Inh ôp jơ̆ng iĕm noh, Inh pơm tơ'bôh kơ iĕm hơdrol wă kơ iĕm pơm kiơ̆ dih băl thoi noh
Inh khan kơ iĕm tơpăt, đĭch ưh kơ lah tih hloh kơ yŏng sư
“Inh pơma tơdrong noh, ưh kơ pơma tôm kơ lu iĕm ôh, yua kơ Inh băt lê̆ hơdrol boih dôm lu bơngai mă Inh rơih
Na lăm sơ̆p hla bơar 'Bok Kei-Dei khan: ‘Đei minh 'nu bơngai sŏng sa hơdai păng Inh, sư wă plơ̆ plĕch kơ Inh
Inh roi kơ iĕm tơdrong sư âu hơdrol kơ sư wă plơ̆ plĕch kơ Inh, wă kơ iĕm lui kơ Inh Kră Yang tơpă
Đơ̆ng rŏng kơ Yêsu roi tơdrong 'noh Sư sơ'ngon tơpă na Sư pơma hơdah hloi gah tơdrong 'noh
Sư khan: “Inh khan kơ iĕm tơpăt, đei minh 'nu lăm lu iĕm wă plơ̆ plĕch kơ Inh
Minh 'nu bơngai pơhrăm păng Sư mă Sư 'mêm kơeng tơpă, sư oei jê̆ Yêsu
Na bơngai ei rĭ jê̆ Yêsu na pơma jet Yêsu: “Ơ 'Bok, bu wă plơ̆ plĕch kơ Ih ei
Yêsu khan: “Dang ei Inh iŏk 'bĕng mi djrŭ lăm đak 'nhĕm na ăn, bơngai bu iŏk, bơngai ei boih plơ̆ plĕch kơ Inh
” Na Yêsu iŏk 'bĕng mi djrŭ lăm đak 'nhĕm ăn kơ Juđa kon Simôn Ikariôt iŏk
Lăp Juđa iŏk 'bĕng mi ei yang Satan mơ̆t lăm jơhngơ̆m sư hloi
Na Yêsu khan kơ Juđa: “Ih jah năm wăi, na ih jah pơm tơdrong ih wă pơm
Lu bơngai pơhrăm păng Yêsu oei sŏng sa hơdai hăm Sư tơ ei ưh kơ hlôh Yêsu khan kơ Juđa tơdrong kiơ
Yua kơ Juđa wei-lăng kơdŭng jên lu sư, na lu mơ'nah ngêh kơ Yêsu khan kơ sư năm răt tơmam sa, hiă wă sa lăm năr giĕng ei thâu, dah mơnat ăn kơ bơngai dơnuh kơlĕ
Juđa iŏk 'bĕng mi ei na lĕch hloi tơ 'ngoaih
Kơplah ei măng mu yua kơ 'năr mơ̆t boih
Na dang ei Inh wă pơkă ăn kơ iĕm tơdrong 'nao âu: Inh wă kơ iĕm băt 'mêm mơnat dih băl
Iĕm athei băt 'mêm mơnat dih băl kư̆m thoi Inh 'mêm mơnat kơ iĕm
Dah iĕm đei đon 'mêm mơnat dih băl, lei đĭ-đăng bơngai băt kơ iĕm lui kơ Inh
Na Pêtrôs jet Sư: “Ơ 'Bok, Ih wă năm tơ yơ
” Yêsu khan: “Mă Inh năm tơ yơ, dang ei ih ưh kơ gơh kiơ̆ Inh ôh; gô ning-mônh ih gơh kiơ̆
Pêtrôs jet Sư: “Kơlih kơ kiơ inh ưh kơ gơh kiơ̆ Ih dang ei
Inh chu lôch kiơ̆ Ih
Yêsu khan: “Ih khan wă chu lôch kiơ̆ Inh hă
Inh khan kơ Ih tơpă, hơdrol kơ iĕr ŏ pơgê dơning, ih gô sơngah kơ Inh pêng 'măng, ih khan ih ưh kơ băt kơ Inh
Yêsu oei pơma kơ lu sư thoi âu: “Na dang ei iĕm athei chơ̆n jơhngơ̆m iĕm 'nĕ kơ hli tơdrong kiơ
Iĕm adrin lui kơ 'Bok Kei-Dei păng lui kơ Inh
Tơ hnam 'Bă Inh đei lơ anih oei tơpă
Dah ưh kơ đei Inh kư̆m khan ưh kơ đei mơ̆n
Na dang ei Inh wă năm hơmet kơ iĕm anih
Đơ̆ng rŏng kơ Inh năm hơmet kơ iĕm anih oei, Inh gô jur tơ âu dơ̆ng, Inh wă anhăk ba iĕm tơ anih Inh; na iĕm oei hơdai hăm Inh ling-lang tơ ei
Iĕm kư̆m băt mơ̆n chă trong năm tơ anih Inh
Na Thôm khan: “Ơ 'Bok, nhôn ưh kơ băt Ih năm tơ yơ, thoi yơ nhôn gơh chă trong năm tơ Ih
Dah iĕm băt kơ Inh, iĕm kư̆m băt kơ 'Bă Inh mơ̆n
Đơ̆ng dang ei hloi iĕm băt kơ Sư păng iĕm 'bôh Sư
Philip khan: “Ơ 'Bok, tơ'bôh kơ nhôn 'Bă Ih bĕ, dôm noh boih nhôn wă
Yêsu khan: “Ơ Philip, Inh oei păng lu iĕm đunh boih, lơliơ ih tam băt kơ Inh
Bơngai bu 'bôh Inh boih, bơngai 'noh dang 'bôh 'Bă Inh mơ̆n
Na lơliơ ih khan: ‘Tơ'bôh kơ nhôn 'Bă Ih bĕ, dôm noh boih nhôn wă’
Dôm tơdrong iĕm apinh Inh, dah iĕm krao wơ̆n păng anăn Inh wă kơ Inh ăn kơ iĕm tơdrong kiơ Inh gô ăn kơ iĕm tơpă, wă kơ đe ư-ang 'Bă Inh, yua kơ đe 'bôh Inh Kon Sư ăn kơ iĕm dôm tơdrong iĕm apinh
Dah iĕm krao wơ̆n păng anăn Inh, iĕm apinh Inh wă tơdrong kiơ, Inh gô ăn kơ iĕm tơpă ưh kơ jor ôh
“Dah iĕm 'mêm kơ Inh, lei iĕm chu dôm tơdrong Inh pơkă hŏ
Lu bơngai oei ala teh âu mă ưh kơ lui, lu sư ưh kơ gơh sơng iŏk Sư ôh, kơlih kơ lu sư ưh kơ gơh 'bôh Sư păng ưh kơ băt kơ Sư
Mă-lei iĕm, iĕm băt kơ Sư, kơlih kơ Sư oei păng iĕm, Sư kư̆m gô oei lăm jơhngơ̆m iĕm mơ̆n
“Inh ưh kơ tŭk iĕm thoi kon mơti ôh
Inh gô jur tơ iĕm dơ̆ng
Lăp Inh iung arih boih, noh iĕm gô băt kơ Inh minh jơhngơ̆m minh đon hăm 'Bă Inh tơpă păng lu iĕm minh jơhngơ̆m minh đon hăm Inh yua kơ Inh oei lăm iĕm tơpă
Juđa mă ưh kơ sĭ Juđa Ikariôt sư jet Yêsu: “Ơ 'Bok, kơlih kơ kiơ Ih tơbăt kơ nhôn akâu Ih, mă lu bơngai ala teh âu Ih ưh kơ tơbăt ăn kơ lu sư
Yêsu khan kơ sư: “Bơngai bu 'mêm kơ Inh, bơngai 'noh sư gô lui yom kơ tơdrong Inh bơtho
'Bă Inh 'mêm kơ sư, na nhi 'Bă Inh jur oei hăm sư
Bơngai bu ưh kơ 'mêm kơ Inh, bơngai 'noh ưh kơ răk nơ̆r Inh
Dôm nơ̆r iĕm kơtơ̆ng Inh bơtho ưh kơ sĭ lĕch đơ̆ng Inh kơdih ôh, mă-lei lĕch đơ̆ng 'Bă Inh mă wơh Inh
“Kơplah Inh oei păng iĕm dang ei, Inh athei roi ăn kơ iĕm tôm tơdrong 'noh
Inh roi lê̆ kơ iĕm hơdrol tơdrong 'noh dang ei, na lăp iĕm 'bôh tơdrong 'noh ning-mônh, iĕm gô lui kơ Inh tơpă
Dang ei Inh oei pơma dơnuh păng iĕm ưh pă đunh boih, kơlih kơ yang Satan kră pơgơ̆r tơ ala teh âu wă truh boih
Mă-lei sư ưh kơ kĕ pơgŏ Inh pơm tơdrong kiơ ôh
Yêsu bơtho dơ̆ng thoi âu: “Inh âu boih thoi lĕ tơm 'long hơmu, na 'Bă Inh thoi lĕ bơngai pơtăm
Na dang ei iĕm thoi lĕ dơng 'long mă chăt 'lơ̆ng boih, kơlih kơ iĕm mơ̆ng dôm nơ̆r Inh bơtho
Na iĕm athei oei kơjăp lăm Inh khŏm khŏm, mă Inh kư̆m oei lăm iĕm mơ̆n
Dah iĕm ưh kơ oei lăm Inh, iĕm ưh kơ đei plei ôh, kư̆m thoi lĕ kơ dơng mă ưh kơ đei tơm thoi yơ sư gơh đei plei
Bơngai bu ưh kơ oei lăm Inh, 'Bă Inh gô tŭk lê̆ sư, kư̆m thoi đe tŭk dơng 'long, na dơng 'noh jing kro
Klaih kơ noh đe dônh lu dơng kro noh klơ̆m tŭk lăm ŭnh, na ŭnh gô sa sư
“Dah iĕm oei lăm Inh, lei dôm nơ̆r Inh bơtho oei lăm iĕm păng dah iĕm apinh Inh tơdrong kiơ Inh gô ăn kơ iĕm tơdrong 'noh mơ̆n păng sĭt gô đei tơpă
Dah iĕm đei plei trem iĕm bơngai kiơ̆ Inh tơpă păng đe gô 'bôh iĕm pơm thoi noh na đe ư-ang kơ 'Bă Inh tơpă
Inh 'mêm kơ iĕm kư̆m thoi 'Bă Inh 'mêm kơ Inh mơ̆n
Iĕm 'nĕ kơ achăng Inh hŏ na Inh gô 'mêm kơ iĕm, wei-lăng iĕm ling-lang
Dah iĕm răk dôm tơdrong Inh bơtho, lei inh 'mêm kơ iĕm tơpă, wei-lăng iĕm khŏm khŏm, kư̆m thoi Inh răk dôm tơdrong 'Bă Inh bơtho na Sư 'mêm kơ Inh tơpă păng wei-lăng Inh khŏm khŏm mơ̆n
“Inh roi ăn kơ iĕm dôm tơdrong âu wă kơ iĕm chơt hiôk kư̆m thoi Inh chơt hiôk
Inh pơkă ăn kơ iĕm thoi âu: Iĕm athei 'mêm mơnat dih băl kư̆m thoi Inh 'mêm mơnat kơ iĕm
Bơngai bu ăn akâu sư kơdih lôch tang lu buăl juăt sư, bơngai 'noh boih 'mêm mơnat kơ buăl juăt sư tơpă
Dah iĕm răk dôm tơdrong Inh pơkă lei iĕm buăl juăt Inh tơpă
Ưh kơ sĭ iĕm krao Inh tơbôl păng iĕm ôh sơ̆, Inh krao iĕm wă kơ iĕm bôl păng Inh păng Inh wơh iĕm, wă kơ iĕm năm chă bơtho đe wă kơ đei plei păng wă kơ plei noh huay kơ ôm
Dah iĕm apinh 'Bă Inh tơdrong kiơ yua kơ iĕm tơbôl păng Inh, tơdrong noh Sư gô ăn kơ iĕm tơpă
Inh pơkă ăn kơ iĕm minh 'măng âu dơ̆ng: Iĕm athei 'mêm mơnat dih băl
“Dah bơngai ala teh âu hil areh kơ iĕm, iĕm kư̆m băt mơ̆n lu sư hil 'noh, lu sư hil areh kơ Inh mă hơdrol
“Mă lu iĕm athei 'blŏk gah tơdrong Inh bơtho hei: ‘Đĭch ưh kơ lah tih hloh kơ yŏng sư
’ Đe pơm kơnê̆ kơ Inh păng đe gô pơm kơnê̆ kơ iĕm mơ̆n
Đe lui yom kơ nơ̆r Inh bơtho dang yơ, đe kư̆m lui yom kơ nơ̆r iĕm bơtho dang noh mơ̆n
Iĕm kiơ̆ Inh na lu sư pơm kơnê̆ kơ iĕm yua kơ lu sư ưh kơ băt kơ 'Bă Inh mă wơh Inh
Bơngai bu hil areh kơ Inh, bơngai 'noh hil areh kơ 'Bă Inh mơ̆n
Đe chih khan lê̆ hơdrol lăm sơ̆p hla bơar tơdrong juăt lu sư sơ̆ khan: ‘Lu sư hil areh kơ Inh ưh kơ đei tơdrong kiơ
“Inh bơtho iĕm tôm tơdrong 'noh wă kơ iĕm huay kơ achăng lê̆ Inh
Lu sư gô pơm kơ iĕm thoi noh kơlih kơ lu sư ưh kơ băt kơ 'Bă Inh păng ưh kơ băt kơ Inh mơ̆n
Inh roi kơ iĕm tơdrong noh dang ei na lăp iĕm tơ'bơ̆p tơpă ning-mônh na iĕm gô 'blŏk tơdrong noh đơ̆ng Inh pơma păng iĕm dang ei
Hơdrol sơ̆ Inh ưh kơ roi tơdrong 'noh, kơlih kơ Inh oei hơdai hăm iĕm
Iĕm sơ'ngon 'biơ̆ kơlih kơ Inh roi kơ iĕm gô đei tơdrong anat anot truh tơ iĕm
Lăp Sư jur, Sư tơbăt ăn kơ lu bơngai ala teh âu lu sư đei tơdrong yoch; Sư tơbăt ăn kơ lu sư Inh, Inh 'lơ̆ng tơpăt; păng tơbăt kơ lu sư gah tơdrong 'Bok Kei-Dei wă phak lu bơngai ưh kơ lui kơ Sư
'Bok Dŏng Mơnat gô tơbăt ăn kơ lu sư đei tơdrong yoch kơlih kơ lu sư ưh kơ lui kơ Inh
Sư tơbăt kơ lu sư Inh pơm 'lơ̆ng tơpăt kơlih kơ Inh brŏk tơ 'Bă Inh 'Bok Kei-Dei, na iĕm ưh pă 'bôh Inh dơ̆ng
Sư tơbăt ăn kơ lu sư gah tơdrong 'Bok Kei-Dei wă phak tơpă lu bơngai mă ưh kơ lui kơ Sư, kơlih kơ Sư sek tơlang boih yang Satan mă pơgơ̆r tơ ala teh âu
“Inh oei đei lơ tơdrong wă pơma păng iĕm dơ̆ng, mă-lei lu iĕm ưh kơ kĕ iŏk pơđĭ ôh dang ei
Sư ư-ang kơ Inh kơlih kơ Sư bơtho iĕm dôm tơdrong Inh
Bĭ Sư khan ‘pă 'biơ̆’ ei, Sư khan kiơ
Bơ̆n ưh kơ hlôh Sư pơma kiơ ei
Yêsu băt kơ lu sư wă jet Sư tơdrong 'noh na Sư khan kơ lu sư thoi âu: “Inh khan pă 'biơ̆ noh, lu iĕm ưh pă 'bôh Inh boih, na đơ̆ng rŏng kơ noh ưh kơ đunh mơ̆n, iĕm gô 'bôh Inh dơ̆ng; hăm trŏ tơdrong noh ưh, iĕm jet dih băl hei
“Hơtai ei kơnh iĕm huay pă kăl jet Inh dơ̆ng boih mă tôm tơdrong kiơ kiơ
Inh khan kơ iĕm tơpăt, kơlih kơ iĕm bơngai lui kiơ̆ Inh na 'Bă Inh gô tơgŭm ăn kơ iĕm dôm tơdrong iĕm apinh Sư
Hơtai ei kơnh iĕm krao khan hăm anăn Inh apinh 'Bă Inh ăn tơdrong kiơ kiơ, Inh ưh pă kăl apinh Sư wă tơdŏng iĕm boih
Lu bơngai pơhrăm păng Sư khan: “Dang ei nhôn băt kơ Ih pơma hơdah tôm tơdrong; Ih ưh pă pơma păng nơ̆r pơtih gia boih
Yêsu khan kơ lu sư: “Dang ei iĕm lui hă
Inh roi kơ iĕm dôm tơdrong noh hei wă kơ iĕm chơt hiôk yua kơ iĕm gơnang kơ Inh
Tơ ala teh âu iĕm gô đei tơdrong anat anot
Mă-lei iĕm 'nĕ kơ sơ'ngon hŏ yua kơ tôm tơdrong ala teh âu thuơ kơ Inh ngăl boih
Thoi Ih ăn kơ Inh pơgơ̆r đĭ-đăng bơngai, Inh gơh ăn kơ kon bơngai mă Ih pơjao kơ Inh gô arih ling-lang păng ba
Lu sư đei tơdrong arih ling-lang yua kơ lu sư lui kơ Ih Kră Yang 'Bă Tơm kơpal plĕnh păng băt kơ Inh Yêsu Krist mă Ih wơh jur tơ ala teh âu
Inh pơư pơang anăn Ih kơ lu bơngai oei tơ ala teh âu; Inh pơm keh boih dôm tơdrong jang mă Ih pơkă ăn kơ Inh
Na dang ei ơ 'Bă, atŏk inh brŏk oei păng Ih mă hiôk hơiă bĕ 'Bă, kư̆m thoi Inh oei hơdai hăm Ih mă hơdrol kơ Ih pơjing plĕnh teh sơ̆ hiôk hơiă tơpă
“Inh roi tơbăt tôm tơdrong Ih kơ lu bơngai ala teh mă Ih pơjao ăn kơ Inh boih
Lu sư bơngai Ih, mă Ih pơjao ăn kơ Inh
Lu sư răk dôm nơ̆r Ih
Dang ei lu sư băt tôm tơdrong Ih pơjao ăn kơ Inh lĕch đơ̆ng Ih ngăl
“Na dang ei Inh wă tŏk oei hơdai păng Ih, mă-lei hơdrol kơ Inh wă tŏk Inh roi kơ Ih dôm nơ̆r âu wă kơ lu sư hiôk chơt tơduă lu sư, kư̆m thoi ba hiôk chơt tơduă ba
Inh ưh kơ apinh Ih iŏk lu sư đơ̆ng ala teh âu ôh, Inh apinh Ih wei-lăng lu sư mă kơjăp wă kơ lu sư hlôi đơ̆ng yang kơnê̆ Satan
Lu sư ưh kơ sĭ bơngai đơ̆ng ala teh, kư̆m thoi Inh ưh kơ sĭ khŭl bơngai đơ̆ng ala teh âu mơ̆n
Inh wơh lu sư năm jơ̆p-jang kơ teh đak âu, kư̆m thoi Ih wơh Inh jur tơ ala teh âu mơ̆n
Inh chu ăn akâu Inh tang yua kơ lu sư, wă pơm trŏ thoi Ih wă, wă kơ lu sư kư̆m pơyơ̆r ăn akâu lu sư chu kiơ̆ thoi Ih wă, yua kơ lu sư băt tơdrong Ih boih
Inh wă kơ Ih ăn kơ lu sư pơgơ̆p băl minh jơhngơ̆m minh đon
Ơ 'Bă, ba minh jơhngơ̆m minh đon, na Inh wă kơ Ih ăn kơ lu sư oei pôm đon păng ba, wă kơ lu bơngai ala teh âu 'bôh thoi noh na lui kơ Ih wơh Inh
Ih ăn kơ Inh oei hơdai hăm Ih hiôk hơiă tơpă, na Inh kư̆m asong ăn kơ lu sư thoi noh mơ̆n, wă kơ lu sư pôm đon dih băl kư̆m thoi ba pôm đon mơ̆n
Inh pôm đon hăm lu sư păng ba pôm đon dih băl, wă kơ lu sư pôm đon tơduă lu sư mơ̆n; na lu bơngai ala teh âu băt kơ Ih wơh Inh tơpă păng lu bơngai ala teh gô băt kơ Ih 'mêm kơ lu bơngai pơhrăm păng Inh, noh kư̆m thoi Ih 'mêm kơ Inh mơ̆n
Ơ 'Bă Inh, Ih 'lơ̆ng tơpăt, lu bơngai ala teh âu ưh kơ băt kơ Ih, mă-lei Inh băt kơ Ih păng lu sư âu băt kơ Ih wơh Inh
Juđa, bơngai plơ̆ plĕch kơ Yêsu, băt kơ anih noh boih kơlih kơ đêl lu sư juăt kơ akŭm tơ ei
Yêsu băt boih tơdrong wă truh kơ Sư, mă-lei Sư năm găn anăp lu đe ei păng jet: “Lu iĕm chă bu
Truh Yêsu khan: “Inh boih,” na lu sư kơdŭn tơ rŏng, pơ̆k tơ teh
Yêsu khan dơ̆ng: “Inh khan kơ iĕm boih Inh bơngai noh
Dah lu iĕm wă rôp Inh, apinh iĕm ăn kơ lu bơngai kiơ̆ Inh âu brŏk
Yêsu khan tơdrong noh 'blep tơdrong đơ̆ng Sư khan lê̆ hơdrol kơ 'Bă Sư hei thoi âu: “Lăm lu bơngai đêl Ih ăn kơ Inh ưh kơ đei bu hiong ôh
Thoi noh lu linh Rôm păng minh 'nu 'bok sêp lu sư, hăm lu linh Juđê mă gak hnam akŭm tơm, lu sư rôp chô̆ Yêsu
Kaiphe âu boih bơngai mă đêl khan kơ lu bơngai Juđê thoi âu: “Minh 'nu bơngai lôch tang lu bơngai Juđê bơ̆n, thoi noh trŏ
Pêtrôs hăm minh 'nu bơngai pơhrăm nai năm kiơ̆ Yêsu
'Bok soi tơm sư juăt hăm minh 'nu bơngai pơhrăm 'noh, thoi noh bơngai 'nâu gơh mơ̆t hơdai kiơ̆ Yêsu tơ cham 'bok soi tơm
Mă-lei Pêtrôs gô 'bơ̆t 'măng dur
Bơngai pơhrăm mă juăt kơ 'bok soi tơm, sư năm khan kơ drŏ-kăn wei 'măng dur ăn Pêtrôs mơ̆t tơ lăm cham ei mơ̆n
Lăp Yêsu pơma thoi noh, đei minh 'nu linh Juđê tap tơ'bŏk Sư păng khan: “Ih ưh kơ trŏ pơma kơ 'bok soi tơm thoi noh ôh
Na Yêsu khan kơ sư dơ̆ng: “Dah Inh pơma glăi, ih roi tơdrong glăi 'noh; dah Inh pơma trŏ, liơ ih tap Inh thoi âu
Pêtrôs sơngah dơ̆ng, klaih kơ noh lêk kơ iĕr ŏ hloi
Đơ̆ng hrôih đe anhăk Yêsu đơ̆ng hnam Kaiphe tơ hnam birô anih 'bok pơgơ̆r
Lu bơngai Juđê ưh kơ pơ̆n mơ̆t lăm hnam birô noh yua kơ khŭl lu sư kơ̆m kơ mơ̆t lăm hnam tơmoi
Dah lu sư mơ̆t, lu sư ưh kơ gơh sa 'nhĕm sư pơm Giĕng Năm Brih lăm năr noh
Thoi noh Pilat lĕch jet lu sư: “Iĕm kêng bơngai âu tơdrong kiơ
Lu sư khan: “Dah Sư ưh kơ đei pơm yoch, nhôn ưh kơ đei năm ba Sư tơ ih ôh
Tơdrong pơma 'noh 'blep trŏ thoi Yêsu khan lê̆ hơdrol, Sư wă lôch tơ 'long pơglang
Pilat mơ̆t dơ̆ng tơ hnam birô 'noh păng jet Yêsu: “Hăm trŏ kơ Ih pơm Pơtao đe Juđê
Yêsu khan: “'Noh ih pơma kơdih dah đe akhan kơ ih
Pilat khan: “Inh ưh kơ trŏ kơ bơngai Juđê ôh
Lu bơngai dêh char Ih păng lu 'bok soi tih, rôp Ih năm ba tơ inh
'Noh Ih pơm tơdrong yoch kiơ
Yêsu khan: “Tơdrong Inh pơm Pơtao ưh kơ sĭ thoi lu 'bok pơtao tơ ala teh âu ôh
Dah Inh pơm pơtao thoi lu sư, đei bơngai linh kiơ̆ Inh, tơblah păng lu bơngai Juđê 'noh wă kơ lu sư huay kơ rôp Inh
Tơdrong Inh pơm Pơtao ưh kơ sĭ đơ̆ng kon bơngai ăn kơ Inh pơm ôh
Thoi noh kiơ̆ kơ tơdrong juăt iĕm, trŏ kơ Năr Giĕng Năm Brih, inh wă tơlĕch ăn minh 'nu bơngai đơ̆ng lăm hnam phak
Iĕm hăm wă inh tơlĕch kơ iĕm 'Bok Pơtao đe Juđê
Thoi noh Pilat năm ba Yêsu ăn kơ lu linh sư teh tach Sư păng sơnguĕt
Lu linh gơ̆ jơla, pơm tơlei agăl pơyơ̆l kơ kơ̆l Yêsu, pơhrŭk ăn kơ Sư ao tai 'brê pơm thoi pơtao
Pilat lĕch dơ̆ng khan kơ lu bơngai Juđê: “Gô inh krao Sư tơ âu wă kơ iĕm băt inh ưh kơ 'bôh Sư đei tơdrong yoch kiơ ôh
Lu Juđê drơ̆ng khan: “Nhôn đei tơdrong juăt, kiơ̆ thoi tơdrong juăt 'noh athei pơlôch Sư kơlih kơ Sư khan Sư Yang, Kon 'Bok Kei-Dei
Pilat kơtơ̆ng thoi noh sư rai hli
Pilat khan: “Lơliơ Ih kuă pơma hăm inh
Ih ưh kơ băt inh gơh achăng Ih dah pơ̆ng pơlôch Ih tơ 'long pơglang hă
Yêsu khan: “Dah 'Bok Kei-Dei ưh kơ ăn ih pơm thoi noh, ih ưh kơ gơh pơm kơ Inh ôh
Yua kơ 'noh bơngai mă pơjao lê̆ Inh kơ ih, sư yoch hloh kơ ih
Thoi noh Pilat pơjao ăn kơ lu sư Yêsu wă pơ̆ng pơlôch tơ 'long pơglang
Lu sư anhăk ba Yêsu hloi
Tơ noh boih đe pơ̆ng Sư tơ 'long pơglang
Pơ̆ng hơdai Yêsu kư̆m đei 'bar 'nu bơngai nai, minh 'nu gah 'ma minh 'nu gah 'ngiĕo, na Yêsu tŏk-bŏk
Lơ bơngai Juđê đŏk lăng gơ'bang 'noh yua kơ anih đe pơ̆ng pơlôch Yêsu 'noh jê̆ Pơlei Jêrusalem
Gơ'bang 'noh chih păng nơ̆r Juđê, nơ̆r Rôm păng nơ̆r Grĕk
Mă-lei Pilat khan: “Tơdrong noh, inh chih đang boih
Pơ̆ng Yêsu tơ 'long pơglang boih, lu linh iŏk hơbĕn ao Sư păng hek asong băl puăn chăl, minh 'nu iŏk minh chăl
Lu sư kư̆m iŏk ao tai Yêsu mơ̆n, ao 'noh đe tanh pơm hơbĕn ao kơtă, đơ̆ng ako truh tơ jơ̆ng
Jê̆ 'long pơglang đe pơ̆ng Yêsu 'noh đei mĕ Sư, duch Sư, Mari akăn Klôpas păng Mari Pơlei Mađơla
Thoi noh lu linh năm gơ̆ jơ̆ng bơngai gah âu hăm pah to, 'bar 'nu bơngai đe pơ̆ng pơlôch hơdai hăm Yêsu 'noh
Mă-lei minh 'nu linh iŏk tơju 'bet rơhiĕo Yêsu, na pham păng đak lĕch đơ̆ng rơka Sư
Thoi noh bre sư tơjur atâu Yêsu păng asu ăn che kok hăm tă pơgang 'bâu phu 'noh, kiơ̆ kơ lu Juđê juăt kơ hơmet wă 'bŭ atâu
Tơ anih đe pơ̆ng pơlôch Yêsu 'noh đei minh hlak pơgar, lăm pơgar 'noh đei minh pôm bơsat 'nao, tam mă đei tah atâu
Yua kơ wă truh năr Sa'bat boih păng bơsat 'noh kư̆m jê̆ mơ̆n, thoi noh bre sư tah atâu Yêsu lăm bơsat ei hloi
Thoi noh sư kơdâu năm tơ Pêtrôs hăm bơngai pơhrăm nai dơ̆ng, bơngai mă Yêsu 'mêm păng sư akhan thoi âu: “Yŏng bơ̆n Yêsu, đe iŏk tơ nai boih, mă-lei nhôn ưh kơ băt đe 'măn Sư tơ yơ ôh
Thoi noh Pêtrôs hăm bơngai pơhrăm ei kơdâu năm tơ bơsat mơ̆n
Bơngai pơhrăm nai ei kơdâu ploi kơ Pêtrôs, truh tơ bơsat hơdrol
Sư kŭp nger lăng tơ lăm bơsat, sư 'bôh che kok lăm bơsat ei, mă-lei sư ưh kơ mơ̆t tơ noh ôh
Pêtrôs truh boih, sư mơ̆t hloi lăm bơsat, sư 'bôh che đêl đe asu kơ Yêsu oei 'bơ̆t ei
Che đêl đe gom kơ̆l Yêsu 'noh chơ̆p lê̆ tơ anih kơdih
Thoi noh bơngai pơhrăm mă truh hơdrol 'noh kư̆m mơ̆t tơ lăm bơsat, sư 'bôh na sư lui kơ Yêsu iung arih boih
Đơ̆ng sơ̆ lu sư ưh kơ hlôh kơ tơdrong mă sơ̆p hla bơar 'Bok Kei-Dei khan lê̆ hơdrol gah Yêsu gô iung arih đơ̆ng lôch
Thoi noh na 'bar 'nu bơngai pơhrăm păng Yêsu 'noh wih tơ hnam sư kơdih
Sư 'bôh 'bar 'nu linh jang 'lơ̆ng 'Bok Kei-Dei hrŭk ao kok tơoei 'bơ̆t anih mă đêl đe tơ'bĭch atâu Yêsu, minh 'nu 'bơ̆t jơ̆ng, minh 'nu 'bơ̆t kơ̆l
Lăp sư pơma thoi noh sư hue lăng tơ rŏng, sư 'bôh Yêsu dơ̆ng tơ noh, mă-lei sư ưh kơ băt bơngai 'noh Yêsu ôh
Yêsu khan kơ Mari: “Ih hmoi kơ kiơ, ih chă bu
Mari ngêh kơ Yêsu 'noh bơngai wei pơgar, na sư khan: “Ơ 'bok, tơdah ih đei iŏk atâu Sư, apinh ih roi kơ inh ih lê̆ tơ yơ, wă kơ inh năm iŏk Sư
Thoi noh Yêsu khan: “Ih 'nĕ kơ rôp Inh, yua kơ Inh ưh tam mă tŏk wih tơ 'Bă Inh
Ih năm khan kơ lu 'nhŏng oh Inh wă kơ sư băt kơ Inh wă tŏk wih tơ 'Bă Inh, Sư kư̆m 'Bă lu iĕm mơ̆n; tơ Kră Yang Inh, Sư kư̆m Kră Yang iĕm mơ̆n
Đơ̆ng rŏng kơ pơma thoi noh, Yêsu tơ'bôh ti păng rơhiĕo Sư kơ lu đe noh
Lu bơngai pơhrăm 'bôh Kră Yang Yêsu, lu sư chhơp tơpă
Thoi noh Yêsu khan kơ lu sư dơ̆ng: “Oei hiôk bĕ lu iĕm
Thoi lĕ kơ đêl 'Bă Inh wơh Inh, 'noh Inh kư̆m wơh iĕm mơ̆n
Đang kơ Sư pơma thoi noh, Yêsu dơhlu hơyuh mơsêh kơ lu bơngai pơhrăm păng akhan: “Sơng iŏk Yang Bơhngol 'Lơ̆ng bĕ
Dah lu iĕm mơnat ăn tơdrong yoch đe, lei 'Bok Kei-Dei kư̆m mơnat ăn kơ lu đe ei mơ̆n
Dah iĕm ưh kơ mơnat ăn tơdrong yoch đe, lei 'Bok Kei-Dei kư̆m ưh kơ mơnat ăn kơ lu bơngai ei
Minh 'nu bơngai pơhrăm, anăn sư Thôm, đe krao sư Kon Kơmar sư ưh kơ đei tơ lăm noh mă lăm năr Yêsu truh tơ ei
Klaih kơ noh Thôm khan: “Ơ Kră Yang inh, 'Bok Kei-Dei
Mă-lei Yêsu khan kơ sư: “Ih 'bôh Inh boih, thoi noh ih lui
Lu bơngai bu mă ưh kơ 'bôh Inh, mă-lei sư lui, 'noh hiôk tơpă kơ lu sư
'Bơ̆t anăp lu bơngai pơhrăm păng Sư, Yêsu đei pơm lơ tơdrong mơsêh mơyang nai mă ưh kơ đei chih lăm hla bơar âu
Đơ̆ng rŏng kơ noh Yêsu tơ'bôh akâu Sư minh wơ̆t dơ̆ng kơ lu bơngai pơhrăm păng Sư tơ jih đak dơsĭ Galilê
Sư tơ'bôh akâu Sư thoi âu
Pêtrôs, Thôm mă đe anăn sư Kon Kơmar, Nathanel đơ̆ng Pơlei Kanna dêh Galilê păng 'bar 'nu kon Sêbêđê păng 'bar 'nu bơngai pơhrăm buăl sư, lu sư akŭm pơđâu tơduă lu sư
Lăp 'năr lĕch chră pơnang 'năr chrang kơ kông, na Yêsu dơ̆ng 'bơ̆t jih đak, lu bơngai pơhrăm păng Sư ưh kơ băt kơnăl kơ Sư
Lăp lu sư tŏk tơ kông boih, lu sư 'bôh ŭnh ngar păng gơnap ka oei phang kơpal ŭnh ei păng đei 'bĕng mi mơ̆n
Na Yêsu khan kơ lu sư: “Anhăk tơ âu 'bar pêng hlak ka đêl iĕm rôp
Na Yêsu iŏk 'bĕng mi asong kơ lu sư iŏk hloi; ka asong lei-lăi mơ̆n
Yêsu tơ'bôh akâu Sư kơ lu bơngai pơhrăm păng Sư pêng 'măng kơ âu boih đơ̆ng rŏng kơ Sư iung arih đơ̆ng lôch
Yêsu khan thoi noh Sư roi tơdrong Pêtrôs gô lôch lơliơ wă kơ bơ̆n bơnê kơ 'Bok Kei-Dei yua kơ sư gô mơ̆ng kơ 'Bok Kei-Dei wă
Klaih kơ noh na Yêsu khan: “Bĕ kiơ̆ Inh
Pêtrôs glĕch lăng na 'bôh hloi minh 'nu bơngai kiơ̆ bre sư, bơngai pơhrăm mă Yêsu 'mêm kơeng, bơngai mă sư oei jê̆ Yêsu, jet Yêsu ki, sư khan: “Ơ 'Bok, bu wă plơ̆ plĕch kơ Ih
Pêtrôs 'bôh bơngai noh na jet Yêsu: “Ơ Kră Yang, bĭ bơngai âu ning-mônh sư gô thoi yơ
Yêsu khan kơ sư: “Dah Inh wă kơ sư arih sot truh Inh jur dơ̆ng ning-mônh ngê̆ kiơ kơ ih jet
Ih kư̆ lui kơ Inh đĕch
'Nâu nơ̆r Kră Yang khan kơ Jôel, kon drŏ-nglo Pêthuel
To, lu kon sem dơrong đĭ ôr hơrum dêh
To khŭl rơmo đĭ hơwơ̆l hơwang,
yua kơ sư pă đei 'nhĕt sa boih
Lu khŭl triu kư̆m pơmat-tat
Dôm lu anih preh 'ba gô 'bĕnh kơ 'ba
Dôm lu kơthŭng gô blai kơ sik hơmu păng 'bĕnh kơ đak rơmă ôliwơ
Ră roi bĕ tơdrong âu jơ̆p kơ teh đak đe
Hơmet bĕ tơdrong tơblah,
pơdrŭt jơhngơ̆m lu linh pran kơtang iung blah
Ăn kơ đĭ-đăng lu linh gơh tơblah năm tơ anăp bĕ, ăn kơ lu sư blah
Đei nơ̆r Kră Yang khan kơ Jôna kon drŏ-nglo Amitai thoi âu
Ih iung bĕ
Mă-lei Kră Yang ăn đei kial hơbŭt tih tơ đak dơsĭ, duk mah wă jê̆ pơchah
Lu bơngai wơ̆r duk păng lu bơngai jang lăm duk hli tơpă, rim 'nu bơngai hao lăm duk krao chă yang lu sư kơdih
Đơ̆ng noh, lu sư hŭt lê̆ đĭ tơmam đơ̆ng lăm duk tơ đak dơsĭ, wă kơ duk phiơl 'biơ̆
Mă-lei Jôna sư oei 'bĭch tep tơ anih ala lăm duk
'Bok yŏng tơ'ngla duk noh năm tơ sư păng râu sư khan: Ơ bơngai oei tep noh, pơm kiơ thoi noh
Iung bĕ
Krao khan apinh yang ih bĕ
Đơ̆ng rŏng kơ noh, lu sư pơma tơduă lu sư khan: Lu bơ̆n athei hlang lăng wă kơ băt tơdrong truh kơ bơ̆n âu, yua kơ đơ̆ng bu
Na lu sư hlang lăng trŏ kơ Jôna
Lu bơngai lăm duk đĭ-đăng lu sư hli păng khan kơ Jôna thoi âu: Liơ ih pơm thoi noh
Lu đe noh băt boih kơ sư bơngai kơdâu klĕnh đơ̆ng Kră Yang; kơtơ̆ng đơ̆ng sư roi
Lu sư adrin wơ̆r duk gơwĕch wă tŏk tơ kông ră, mă-lei ưh kơ kĕ, yua kơ đak dơsĭ poh-yă rai dêh pơm kơ lu sư
Mă-lei Kră Yang hơmet lê̆ ka tih luăn Jôna
Jôna oei lăm klak ka pêng năr pêng măng
Đơ̆ng lăm klak ka Jôna krao khan kơ Kră Yang 'Bok Kei-Dei
Năr inh tơ'bơ̆p tơdrong pơmat-tat inh krao khan kơ Kră Yang
Na sư đei tơl nơ̆r inh boih
Đơ̆ng lăm dêh atâu inh krao ôr,
Sư kơtơ̆ng nơ̆r inh boih
Đak lơ̆p pơđĭ akâu păng Bơhngol inh
Hơlŭng dơsĭ jrŭ klơ̆p inh tăp dăr
Yă-yeng đak dơsĭ wăr tăp dăr kơ kơ̆l inh
Lu bơngai chă kơkuh kơ rup yang ưh kơ yua kiơ
Na achăng lê̆ tơdrong Kră Yang 'mêm kơ sư
Kră Yang athei ka, na ka năm hăk lê̆ Jôna tơ jih đak dơsĭ
Đei dơ̆ng nơ̆r mă 'bar Kră Yang khan kơ Jôna thoi âu
Iung bĕ
Na Jôna iung năm truh tơ pơlei Niniwe, kiơ̆ thoi nơ̆r Kră Yang đei tơtă
Kơplah noh pơlei Niniwe jơ̆ minh pôm pơlei tih, yak pêng năr kơ trong 'mơ̆i na hlôi
Kon pơlei Niniwe lui kơ Kră Yang 'Bok Kei-Dei
Lu sư roi tơbăt athei hrŭk ao 'bi na ơ̆t kơ sŏng sa, iŏk đơ̆ng bơngai pơm tih yŏng mơng truh tơ lu kon pơlei hmă
Tơdrong noh kơtơ̆ng truh tơ pơtao oei lăm pơlei tih Niniwe, sư iung weh đơ̆ng anih pơtao sư, plôh lê̆ ao pơtao sư, na hrŭk ao 'bi hơ-oei lăm 'mui tơnuh
Kơplah noh Jôna sư ưh kơ lăp đon păng sư hil dêh
Ơ Kră Yang, dang ei, inh krao apinh Ih iŏk lê̆ tơdrong arih inh bĕ
Mă-lei năr đơ̆ng rŏng, lăp 'nao 'brưch gah hơlĕch, Kră Yang 'Bok Kei-Dei ăn kơnu kuer sa, na tơnơm hla hro noh jô lôch
Inh krao khan apinh 'Bok Kei-Dei ăn kơ iĕm rai đunh rai băt tơdrong Sư 'mêm mơnat kơ iĕm, hăm ăn kơ iĕm rai đunh rai hiôk chơt
Gah linh jang lu mơ'nah achăng lê̆ tơdrong jang đơ̆ng 'Bok Kei-Dei pơjao ăn pơgơ̆r, na jăk oei tơ nai, 'Bok Kei-Dei 'bôh, Sư rôp chô̆ phak tơ anih măng mu ling-lang truh tơ năr Sư wă sek tơlang tih-tin ning-mônh
Na lu bơngai mă pơhlŭ iĕm noh, lu sư khan lu sư apo 'bôh tơdrong sĭt tơdrong trŏ khan pơm kư̆ kă kư̆m bưh, ưh kơ chu yom kơ yŏng bơ̆n kư̆m bưh, pơma kơnê̆ kơ lu linh jang kư̆m bưh
Ơ 'nhŏng oh mă inh 'mêm kơeng, iĕm athei 'blŏk hơdơ̆r kơ tơdrong lu jơ̆ng 'bang Kră Yang bơ̆n Yêsu Krist pơma lê̆ hơdrol sơ̆ hŏ
Lu sư khan: “Khei 'năr wă tôch ning-mônh, đei lơ bơngai che bơle kơ tơdrong lui bơ̆n; lu sư kiơ̆ kơ jơhngơ̆m lu sư kơdih 'maih pơm tơdrong kư̆ kă na lu sư che bơle
Ơ lu 'nhŏng oh mă inh 'mêm kơeng, inh wă kơ iĕm rai đunh rai lui kơjăp dôm tơdrong 'Bok Kei-Dei, tơdrong mă 'lơ̆ng tơpăt
Iĕm athei gơnang kơ Yang Bơhngol 'Lơ̆ng tơgŭm iĕm krao khan
Iĕm athei kơchăng kơ akâu iĕm kơdih, na iĕm oei 'bôh tơdrong 'Bok Kei-Dei 'mêm kơ iĕm ling-lang
Păng bơ̆n athei chang gô tơdrong Kră Yang Yêsu Krist wă ăn kơ bơ̆n arih ling-lang ei, yua kơ Yêsu Krist 'mêm kơ bơ̆n
Lu bơngai mơ'nah lui rơdu, 'bônh lui kơ đe pơhlŭ pơlung sư, na iĕm athei bơtho pơlung sư lui mă kơjăp
Bơnê kơ 'Bok Kei-Dei, pôm Sư đĕch kĕ wei-lăng iĕm, huay ăn kơ iĕm lê̆ Sư, wă kơ iĕm dơ̆ng 'bơ̆t anăp Sư ning-mônh iĕm 'bôh Sư mơsêh mơyang, iĕm hiôk hơiă huay kơ hli kơ Sư, yua kơ iĕm ưh kơ đei tơdrong yoch
Sư ba păng chông yak năm lăm măng mu
Ưh kơ đei hơdah ôh
Noh jơ̆ tơdrong mơnat đơ̆ng Kră Yang
Na lu bơ̆n oei arih, tơdrong 'mêm Sư ưh kơ đei layơ tôch
'Lơ̆ng dêh bơngai bu tung 'long ăt đơ̆ng sư oei 'lơ̆p
Sư athei kŭp muh măt sư lăm 'mui teh
Yua kơ đei hơmĕng
Yua kơ Kră Yang ưh kơ đei achăng hlŏng hloi
Ơ Kră Yang Ih 'bôh boih đe pơjuă pơđep inh
Apinh Ih sek tơlang tơdrong inh
Lu bơngai hơgei lu sư rơgoh hloh kơ prĕl, kok hloh kơ đak toh
Akar sư gôh thoi tơmo lăm đak dơsĭ
Akâu jăn sư rang hơdah thoi tơmo gĭt
Lu sư lăng pơglăn tơ jơ̆ng lu bơ̆n
Dĭng mă lu bơ̆n pă gơh năm rok trong pơlei
Tơdrong jang lu bơ̆n wă jê̆ tôch boih
Năr lu bơ̆n trŏ boih
Tơpă, tơdrong năr tôch lu bơ̆n truh boih
Ơ Kră Yang, apinh Ih 'blŏk tơdrong truh kơ lu nhôn
Lăng bĕ tơdrong đe pơmat lu nhôn
Tơdrong jang sư lu nhôn tă tơ ti lu kon pơlei tơmoi ngăl
Hnam oei lu nhôn đĭ tơ lu adrĕch adrung nai
Lu nhôn jing mơti 'bă
Mĕ lu nhôn jing adro po
'Bok yă lu nhôn pơm yoch boih, dang ei lu sư lôch đĭ boih
Lu nhôn pŭ iŏk tơdrong kơnê̆ lu sư
Lu nhôn hiong akâu 'mơ̆i na đei tơmam sŏng sa
Yua kơ đao gưm tơ tơmăn glă oei răp wă pơlôch nhôn
Liơ Kră Yang hiơt kơ lu nhôn ling-lang boih hă
Liơ Ih achăng lê̆ lu nhôn đunh đang
Dah Ih kư̆m oei achăng lu nhôn ling-lang
Ih oei hil kơ lu nhôn hơnơ̆ng hă
Ơ Theophil, đơ̆ng sơ̆ khơ̆ dang ei đei lơ bơngai chă chih roi gah dôm tơdrong Yêsu oei hơdai păng bơ̆n tơ ala teh âu sơ̆
Na inh kư̆m chă jet pơnhên đe gah tơdrong Yêsu đơ̆ng tơm hmơm sơ̆, na inh kư̆m wă roi ăn kơ ih mă đơ̆ng tơm truh tơ wĕch
wă kơ ih băt mă tơpă gah tơdrong Yêsu
Bre sư pơm 'lơ̆ng tơpăt kơ 'Bok Kei-Dei păng rok kiơ̆ dôm tơdrong juăt 'Bok Kei-Dei pơkă
Minh năr ei 'bok Sachari jang tơdrong 'Bok Kei-Dei tơ hnam akŭm 'Bok Kei-Dei tơm tơ Pơlei Jêrusalem yua kơ trŏ năr lu khŭl sư jang tơ noh
Kơplah Sachari mơ̆t soh 'long pơgang lăm hnam 'Bok Kei-Dei na lu kon pơlei pơla oei krao khan tơ 'ngoaih
Na blư 'bôh hloi linh jang 'lơ̆ng đơ̆ng 'Bok Kei-Dei jur dơ̆ng gah 'ma kơ chơnang soi soh 'long pơgang 'bâu phu ei
Sachari 'bôh sư, na hli
Ih gô hiôk tơpă păng kư̆m đei lơ bơngai nai hiôk yua kơ đei sư
Sư gô tơgŭm lơ bơngai Isơrael wih tơ Kră Yang bơ̆n 'Bok Kei-Dei
Lăp Sachari lĕch sư ưh kơ gơh pơma kơ đe na lu sư băt kơ Sachari 'bôh tơdrong hlĭch lăm noh
Na sư pơma kơmlo ăn kơ đe đĕch
Lăp trŏ kơ năr sư pơdơh kơ jang lăm hnam 'Bok Kei-Dei boih na Sachari wih tơ hnam
Klaih kơ noh akăn sư jing akâu kơhioh, na akăn sư oei lăm hnam pơđăm khei ưh kơ đei lĕch ôh
Akăn sư khan thoi âu: “Dang ei Kră Yang 'Bok Kei-Dei tơgŭm inh boih, đe huay pă pơma kơnê̆ kơ inh dơ̆ng boih
Lăp Êlisabet akâu kơhioh tơdrâu khei boih na 'Bok Kei-Dei wơh linh jang 'lơ̆ng Sư, anăn sư Gabrel, jur tơ Pơlei Nasaret lăm dêh Galilê
Mari kơtơ̆ng thoi noh sư mah chrêu kơ đon yua kơ sư ưh kơ băt wă đei tơdrong kiơ, mah kơkuh kơ sư thoi noh
Sư pơm tih păng đe krao Sư Kon 'Bok Kei-Dei Kră Yang mă tih hloh
Kră Yang 'Bok Kei-Dei wă ăn kơ Sư pơm pơtao iĕm, kư̆m thoi 'bok pơtao Đawit iĕm sơ̆
Sư gô pơgơ̆r adrĕch adrung kon sâu Jakôp ling-lang ưh kơ đei layơ tôch
Na Mari khan kơ linh jang 'lơ̆ng ei: “Lơliơ tơdrong noh gơh đei yua kơ inh oei adruh ưh tam đei klo
Ih lăng kơtum ih, Êlisabet
Sư kră tơpă boih, na sơ̆ đe khan kơ sư bơngai hơwŏng, mă-lei dang ei sư akâu kơhioh, đei tơdrâu khei boih
'Bok Kei-Dei gơh pơm tôm tơdrong
Na Mari khan: “Inh âu jơ̆ đĭch đam Kră Yang, inh mơ̆ng kơ Sư ăn kơ inh thoi ih khan kơ inh hei
” Na linh jang 'lơ̆ng ei wih hloi đơ̆ng sư tŏk tơ plĕnh ti
Lăp đơ̆ng rŏng kơ noh Mari năm tơ pơlei đe kiơ̆ kơpal groi kông lăm dêh char Juđê
Na sư mơ̆t tơ hnam Sachari na kơkuh kơ Êlisabet
păng pơma 'bơ̆r re kơ Mari khan: “'Bok Kei-Dei wă ăn kơ ih hiôk hloh kơ đĭ-đăng kơ lu drŏ-kăn đe nai
Sư ăn kơ kon mă ih wă tơpŭ ning-mônh kư̆m hiôk thoi noh mơ̆n
Yua kơ kiơ 'Bok Kei-Dei mơnat kơ inh na sư mah athei mĕ Yŏng inh năm ngôi tơ inh
Lăp inh kơtơ̆ng ih kơkuh kơ inh hei, nge lăm klak inh hiôk dêh na sư mah adrŏ
Ih hiôk tơpă yua kơ ih lui kơ nơ̆r Kră Yang khan kơ ih gô đei kon
Na Mari khan:
“Jơhngơ̆m inh bơnê ư-ang kơ Kră Yang dêh
jơhngơ̆m inh hiôk yua kơ 'Bok Kei-Dei pơklaih inh
'Noh yua kơ dôm tơdrong mơsêh mơyang đơ̆ng 'Bok Kei-Dei ăn kơ inh tơpă
'Bok Kei-Dei pơm tơdrong 'lơ̆ng tơpăt ngăl
Sư mơnat kơ đĭ-đăng bơngai mă lui yom kơ Sư,
mă đơ̆ng sơ̆ khơ̆ ning-mônh
Sư yua tơdrong mơsêh mơyang Sư
wă blah pơpuh tŭk lê̆ lu bơngai mă pơang akâu kơdih hăm pơm kơnê̆ kơ đe
Sư tơjur tŭk đĭ lu bơngai mă pơm tih sơ̆,
na atŏk dơ̆ng lu bơngai mă pơm iĕ hloh kơ đe
Sư 'me lu bơngai pơngot rơwĕt tơmam sa 'lơ̆ng,
mă-lei lu bơngai mơdrŏng noh Sư tơbrŏk ti hoh đĕch
Sư tơgŭm lu bơ̆n bơngai Isơrael mă đĭch Sư,
yua kơ Sư pơkă đơ̆ng sơ̆ khan wă mơnat kơ lu bơ̆n
Sư pơkă kơ lu 'bok bơ̆n sơ̆,
đơ̆ng Abraham truh kơ lu kon sâu sư ning-mônh, khan wă tơgŭm bơ̆n ling-lang
Truh kơ khei 'năr Êlisabet boih na sư tơpŭ kơ minh 'nu kon drŏ-nglo
Lu bôl buăl hăm kon pơlei pơla kơtum kơtŏng 'nhŏng oh sư kơtơ̆ng ang tơdrong 'Bok Kei-Dei mơnat kơ sư tơpă ăn kơ sư kon, na lu sư kư̆m wang hiôk chơt mơ̆n
Mă-lei mĕ sư khan: “Ưh ôh, bơ̆n anăn sư Yôhan đĕch
Na lu sư khan: “'Nhŏng oh bơ̆n, adrĕch adrung bơ̆n ưh kơ đei bu anăn Yôhan, na liơ bơ̆n gơh anăn sư thoi noh
Na lu sư pơma pơtao păng ti jet 'bă sư wă anăn kon sư bu
Na 'bă sư Sachari gơh pơma hloi, na sư ư-ang 'Bok Kei-Dei
Đĭ-đăng kơ lu bôl buăl păng kon pơlei pơla wang kơtơ̆ng thoi noh na lu sư chrêu kơ đon păng năm chă roi kơ đe dôm tơdrong noh jơ̆p kơ tơring kiơ̆ kông dêh char Juđê ei
Đĭ-đăng bơngai kơtơ̆ng tơdrong noh pơwao lăm đon sư kơdih khan: “Nge âu ning-mônh sư wă pơm kiơ kơnh
” Lu sư tơchĕng thoi noh yua kơ lu sư 'bôh 'Bok Kei-Dei tơgŭm sư tơpă
'Bă sư Sachari 'bĕnh blai Yang Bơhngol 'Lơ̆ng na sư roi lê̆ hơdrol thoi âu
“Bĕ bơ̆n ư-ang kơ 'Bok Kei-Dei, Kră Yang wei-lăng bơngai Isơrael bơ̆n,
yua kơ Sư tơgŭm bơ̆n tơpă na Sư huai iŏk bơ̆n
Sư ăn kơ bơ̆n minh 'nu 'Bok Dŏng Pơklaih mă đei tôm tơdrong mơsêh mơyang
'Bok 'noh Kon Sâu Đawit mă đĭch đam 'Bok Kei-Dei
'Bok Kei-Dei ăn kơ lu bơngai pơtruh nơ̆r Sư sơ̆ kư̆m khan thoi noh mơ̆n
Sư pơm tơdrong noh wă kiơ̆ kơ tơdrong Sư pơkă kơ 'bok kơdră bơ̆n sơ̆,
khan gô wă tơgŭm bơ̆n tơpă
Na Sư pơkă kơ 'bok Abraham bơ̆n tơdrong noh
wă kơ pơklaih bơ̆n đơ̆ng dôm lu bơngai mă ayăt kơ bơ̆n
Na Sư wă kơ bơ̆n jang tơdrong Sư huay kơ hli
Ơ dăm, gah ih âu đe gô anăn ih bơngai pơtruh nơ̆r 'Bok Kei-Dei mă Kră Yang Tih Hloh,
yua kơ ih gô năm hơdrol kơ Kră Yang wă hơmet ming kon bơngai hơdrol kơ Sư truh
Na ih gô bơtho lu bơngai mă 'Bok Kei-Dei wei-lăng wă kơ lu sư gơh klaih đơ̆ng tơdrong yoch,
wă oei hiôk păng 'Bok Kei-Dei
Lăm sơnăm noh 'bok pơtao tơm đe Rôm, anăn sư Ôgut, chih hla bơar athei đe chă chih măt rim kon bơngai jơ̆p kơ tơring sư pơgơ̆r
'Nâu mă blŭng-a đe chih anăn tơ lăm hla bơar, kơplah Krinus oei pơm 'bok tih lăm dêh char Siri
Lu đe wang brŏk tơ pơlei sư kơdih wă chih tơmơ̆t anăn lu sư
Yôsep yak đơ̆ng Pơlei Nasaret, dêh char Galilê, năm tơ Pơlei Betlehem, dêh char Juđê, pơlei Đawit sơ̆, yua kơ sư kon sâu adrĕch adrung Đawit
Thoi noh sư năm chih tơmơ̆t anăn sư tơ lăm sơ̆p hla bơar hơdai hăm Mari bơngai mă sơkơ̆t hăm sư, sư oei anăp
Lăm năr bre sư oei tơ noh, truh kơ khei 'năr Mari boih
Jê̆ pơlei noh đei lu bơngai wei triu kral kơmăng wei-lăng triu sư tơ bri
Tơdrong 'nâu wă tơbăt kơ iĕm chă Sư: Iĕm gô 'bôh minh 'nu kon nge tơsu khăn, tơ'bĭch kơpal 'nhĕt kro lăm war rơmo
“Ư-ang kơ 'Bok Kei-Dei mă oei tơ plĕnh ti
Sư wă ăn hiôk-hian kơ lu bơngai mă Sư lăp đon tơ ala teh âu
Đang kơ lu linh jang 'lơ̆ng hơri păng wih tơ plĕnh đơ̆ng lu sư, lu bơngai wei triu ei pơma tơduă lu sư: “Bĕ bơ̆n năm tơ Pơlei Betlehem chă lăng tơdrong mă Kră Yang 'Bok Kei-Dei 'nao roi kơ bơ̆n
'Bôh thoi noh boih lu bơngai wei triu ră roi đêl tơdrong linh jang 'lơ̆ng tơbăt kơ lu sư gah kon nge 'noh
Lu đe wang hlĭch hlăch kơtơ̆ng lu bơngai wei triu ră roi tơdrong noh
Mari 'blŏk hơdơ̆r tơdrong noh, klaih kơ noh tơchĕng lăm đon sư kơdih
Lu bơngai wei triu wih, bơnê kơkuh kơ 'Bok Kei-Dei yua kơ lu sư kơtơ̆ng hăm 'bôh tơdrong noh lei-lăi thoi linh jang 'lơ̆ng đei khan kơ lu sư
Lăp nge Yêsu truh tơhngam năr boih na đe kăt tơdra akar Sư păng anăn hloi Sư Yêsu kiơ̆ kơ linh jang 'lơ̆ng pơkă ăn kơ sư hơdrol kơ nge sư tam đei lăm klak mĕ Sư sơ̆
Bre sư pơm thoi noh wă kơ kiơ̆ thoi đe chih lăm tơdrong juăt Kră Yang thoi âu: “Rim kon gơgơ̆l, iĕm athei pơyơ̆r kơ Kră Yang ngăl
Na bre sư kư̆m soi sơmah kơ Kră Yang 'Bok Kei-Dei kiơ̆ kơ đe chih lăm tơdrong Kră Yang sơ̆ khan: “Iĕm soi sơmah kơ 'Bok Kei-Dei minh agrop sem kơmuŏl dah 'bar tŏ kon kơtơp
Tơ Pơlei Jêrusalem ei đei minh 'nu bơngai anăn sư Simiôn
Sư bơngai 'lơ̆ng tơpăt kư̆m lui kơjăp păng chang gô 'Bok Kei-Dei wơh 'Bok Krist dŏng pơklaih lu bơngai Isơrael
Na Yang Bơhngol 'Lơ̆ng oei hơdai păng sư
Yang Bơhngol 'Lơ̆ng tơbăt ăn kơ sư, hơdrol sư lôch sư gô 'bôh 'Bok Krist mă 'Bok Kei-Dei wơh wă pơklaih kon bơngai bơ̆n
na Simiôn iŏk pôk Yêsu, krao khan bơnê kơ 'Bok Kei-Dei thoi âu
“Ơ Kră Yang, dang ei Ih ăn kơ inh mă đĭch Ih âu lôch achăng lê̆ teh đak âu hiôk-hian
Kiơ̆ thoi Ih khan kơ inh sơ̆
na dang ei inh 'bôh boih bơngai mă Ih wơh wă dŏng pơklaih đĭ-đăng kơ khŭl kon bơngai nhôn
na dang ei inh 'bôh boih bơngai mă Ih wơh wă dŏng pơklaih đĭ-đăng kơ khŭl kon bơngai nhôn
Sư dang pơchrang tơdrong hơdah kơ đĭ-đăng kơ khŭl bơngai tam mă lui kơ Ih, 'noh wă tơbăt ăn kơ lu sư tơdrong Ih
Sư gô ăn kơ lu đe Isơrael, bơngai mă kiơ̆ Ih, jing hiôk tơpă
Na mĕ 'bă Yêsu kơtơ̆ng Simiôn roi gah tơdrong Yêsu hơdrol na bre sư hlĭch hlăch kơ đon tơpă
Păng ih kư̆m gô tơ'bơ̆p lơ tơdrong sơ'ngon tơpă mơ̆n ning-mônh, yua kơ dôm tơdrong đe pơm kơnê̆ kơ kon ih
Lăp mĕ 'bă Yêsu pơm tôm tơdrong kiơ̆ kơ tơdrong juăt 'Bok Kei-Dei pơkă boih, na lu sư brŏk tơ Pơlei Nasaret, pơlei sư kơdih tơ dêh char Galilê
Rim sơnăm trŏ kơ năr giĕng mă đe anăn Giĕng Năm Brih na bre mĕ 'bă Yêsu juăt kơ năm tơ Pơlei Jêrusalem
Lăp Yêsu truh tơ mơjĭt-'bar sơnăm boih Sư kư̆m hơdai kiơ̆ mĕ 'bă Sư năm tơ Pơlei Jêrusalem wă kơ pơm rok kiơ̆ tơdrong juăt Năr Giĕng Năm Brih ei
Lăp đe pơm giĕng đang boih na mĕ 'bă Yêsu pơtơm brŏk tơ Pơlei Nasaret, mă-lei Yêsu oei ngôi tơ Pơlei Jêrusalem
Na đĭ-đăng lu bơngai oei 'bơ̆t ei mơ̆ng Yêsu sơleng kơ đon yua kơ Yêsu tơl lu sư hơgei tơpă
Lăp mĕ 'bă Yêsu 'bôh Sư tơ noh na bre sư chrêu kơ đon, na mĕ Sư khan kơ Sư thoi âu: “Ơ dăm, yua kơ kiơ Ih pơm kơ nhi thoi âu
Nhi 'bă Ih chă Ih tôch đon hli kơ Ih hiong
Na Yêsu khan kơ mĕ 'bă Sư: “Biĕm chă kiơ kơ Inh jơ̆p-jang
Biĕm ưh kơ băt kơ Inh wă hăt kơ jang tơdrong 'Bă Inh âu dah kiơ
Mă-lei bre sư ưh kơ hlôh Yêsu wă pơma kiơ
Tơdrong noh 'blep trŏ thoi Êsai, bơngai pơtruh nơ̆r 'Bok Kei-Dei sơ̆, sư chih 'măn lê̆ hơdrol lăm sơ̆p hla bơar sư thoi âu:
“Đei minh 'nu bơngai bơtho tơ char glă chơngue ning-mônh khan:
‘Bĕ bơ̆n hơmet trong kơ Kră Yang păng pơm trong Sư mă tơpăt
Wă khan lu bơ̆n tơbral kơdih tơdrong yoch
Dah teh thŭng thong, bơ̆n choh 'bŭ mă mơnglei;
kiơ̆ kông lôk bơ̆n athei choh waih wă kơ sư mơnglei dang ăi;
kiơ̆ trong wing bơ̆n kư̆m hơmet ming mă tơpăt;
kiơ̆ trong kơnê̆ sơgol sơgônh bơ̆n athei choh ming mă tơhnă
Na đĭ-đăng kon bơngai gô 'bôh tơdrong 'Bok Kei-Dei wă pơklaih bơ̆n đơ̆ng tơdrong yoch tơpă
Na Yôhan khan kơ lu bơngai tơpôl wă năm iŏk 'batem ei thoi âu: “Iĕm âu dang lĕ kơ 'bih
Iĕm băt kơ 'Bok Kei-Dei wă phak iĕm ning-mônh na iĕm mah năm tơ âu wă iŏk 'batem đĕch khan gô klaih đơ̆ng tơdrong phak noh hă
Na lu bơngai tơpôl ei jet Yôhan: “Lei ih wă kơ nhôn pơm thoi yơ
Na Yôhan khan dơ̆ng: “Dah bơngai bu đei 'bar blah ao lei sư athei asong minh blah ao sư kơ lu bơngai mă hoh kơ đei
Dah bơngai bu đei tơmam sa rơkah, lei sư athei chă asong kơ đe lei-lăi mơ̆n
Na lu bơngai juăt iŏk jên thuê̆ đe, sư kư̆m năm iŏk 'batem mơ̆n, na lu sư jet Yôhan thoi âu: “Ơ 'bok thây, ih wă kơ nhôn pơm thoi yơ
Na sư khan: “Iĕm 'nĕ pơlơ̆m sa jên đe
Lu linh kư̆m jet sư mơ̆n: “Bĭ gah nhôn, ih wă kơ nhôn pơm thoi yơ
” Na Yôhan khan kơ sư: “'Nĕ pơgŏ iŏk tơmam đe, 'nĕ jâu ngơ̆r wă sa tơmam đe păng 'nĕ kơ mơmơnh kơ jên khei iĕm đei
Lu kon tơring tơrang chang gô 'Bok Krist truh, na đĭ-đăng lu kon bơngai tơchĕng lăm jơhngơ̆m đon sư kơdih khan: “Yôhan âu dah kiơ 'Bok Krist
Mă-lei Yôhan khan kơ lu sư thoi âu: “Inh pơm kơ iĕm 'batem păng đak đĕch, mă-lei đei minh 'nu Sư gô truh đơ̆ng rŏng kơ inh noh Sư 'Bok tih tơpă, dah Sư athei inh iŏk ăn pôm chơkhŏ Sư, inh chu iŏk đĕch, ưh kơ pơ̆n ngơk lăng Sư ôh
Sư ei gô pơm kơ iĕm 'batem thoi âu: Sư gô ăn kơ iĕm Yang Bơhngol 'Lơ̆ng pơm kơ iĕm tŭk lê̆ dôm tơdrong kơnê̆ kư̆m thoi ŭnh soh lê̆ hla đuih đăm
Kơplah Yôhan oei bơtho tơdrong 'nao 'lơ̆ng kơ lu kon pơlei pơla, sư kư̆m đei bơtho khan lơ tơdrong nai mơ̆n
Yôhan khă pơtao Hêrôt yua kơ sư tơgar iŏk Hêrôđia, akăn oh sư păng Hêrôt kư̆m pơm lơ tơdrong kơnê̆ nai dơ̆ng
Na Hêrôt kư̆m pơm kơnê̆ kơ Yôhan tah hloi sư lăm hnam phak
Yang Bơhngol 'Lơ̆ng thoi lĕ sem kơtơp jur oei tơ Yêsu
Păng kư̆m đei nơ̆r pơma đơ̆ng plĕnh khan: “Ih boih Kon Inh mă 'mêm kơeng tơpă
Inh lăp đon kơ Ih tôm tơdrong
Kơplah Yêsu pơtơm wă jang tơdrong Sư, kơplah noh Sư dang pêng-jĭt sơnăm
Đe ngêh kơ Yêsu kon Yôsep
Yêsu kon sâu Hêli
Lăp Yêsu wih đơ̆ng krong Jôrđăn, Yêsu Sư 'bĕnh blai kơ Yang Bơhngol 'Lơ̆ng na Yang Bơhngol 'Lơ̆ng anhăk ba Sư
Thoi noh na đei yŏng yang kơnê̆, anăn sư Satan pơhlŭ Sư khan: “Dah Ih Kon 'Bok Kei-Dei tơpă Ih kuă kơ kiơ sơkat kơ tơmo âu jing 'bĕng
Yang Satan anhăk Yêsu tŏk tơ kông kơjung na tơ'bôh ăn kơ Sư jơ̆p-jang kơ dêh char hloi
Na dah Ih chu drap tơ teh kơkuh kơ inh, lei inh gô pơjao ăn kơ Ih đĭ-đăng teh đak âu hloi
yua kơ đe đei chih lăm sơ̆p hla bơar 'Bok Kei-Dei sơ̆ khan:
‘'Bok Kei-Dei gô ăn linh jang 'lơ̆ng Sư wei-lăng Ih,’
Lăp yang Satan ei pơhlŭ Yêsu tôm tơdrong boih na 'bơ̆t ei sư weh tơ nai 'mơ̆i
Yêsu bơtho tơ lu hnam akŭm đe Galilê na đĭ-đăng bơngai ư-ang kơ Sư
Đe ăn kơ Yêsu sơ̆p hla bơar Êsai, bơngai pơtruh nơ̆r 'Bok Kei-Dei adrol sơ̆
Na Yêsu plơ̆ lăng sơ̆p hla bơar ei 'bơ̆t mă đei chih thoi âu
păng roi kơ đe tơdrong Kră Yang wă pơklaih kon bơngai dang ei
Yêsu đŏk lăng tơdrong noh đang boih na Sư đơ̆p lê̆ hla bơar noh pơdrĕo ăn kơ bơngai wei-lăng lăm hnam akŭm ei
Đơ̆ng noh Sư tơoei wă bơtho thoi đe noh juăt sơ̆, na đĭ-đăng kơ lu bơngai oei lăm hnam akŭm ei pơglăn lăng tơ Sư
Na đơ̆ng ei Yêsu khan kơ lu sư: “Tơdrong mă Êsai khan lê̆ hơdrol noh sơ̆, năr âu boih iĕm 'bôh tơdrong noh truh tơpă
Na đĭ-đăng kơ lu sư lăp đon kơ Yêsu păng lu sư kư̆m sơleng kơ đon mơ̆n yua kơ Yêsu bơtho kơ lu sư 'bơ̆r đon hơgei tơpă
Na lu sư khan: “Bơngai âu kon Yôsep dah kiơ
Na Yêsu khan dơ̆ng kơ lu sư thoi âu: “Inh khan kơ iĕm tơpă, lu bơngai pôm pơlei hăm bơngai pơtruh nơ̆r 'Bok Kei-Dei, lu sư ưh kơ wă sơng iŏk sư ôh
Na lu bơngai oei mơ̆ng lăm hnam akŭm ei kơtơ̆ng thoi noh na đĭ-đăng kơ lu sư hil areh kơ Yêsu tơpă
Lu sư gruih graih iung rôp hloi Yêsu anhăk tơlĕch Sư đơ̆ng pơlei ei năm tơ kông 'bơ̆t jê̆ pơlei sư ei wă hiŏng hơtat Sư đơ̆ng kơpal jih nak 'nei ră
Mă-lei Yêsu klĕnh hloi yak kiơ̆ tŏk-bŏk đe, lĕch jăk hloi tơ nai
Klaih kơ noh Yêsu năm tơ Pơlei Kapernum lăm dêh char Galilê ei mơ̆n
Na kơplah năr pơdơh Sa'bat Sư bơtho kon pơlei pơla tơ noh
Lu đe ei mơ̆ng mah chrêu kơ đon yua kơ dôm nơ̆r Sư bơtho gơh hơgei tơpă
Lăm hnam akŭm ei đei minh 'nu bơngai yang kơnê̆ mơ̆t, na sư pơma 'bơ̆r re khan
“Êi, Yêsu đơ̆ng Pơlei Nasaret, Ih wă pơm kiơ kơ khŭl nhôn
Inh băt mơ̆n Ih năm tơ âu wă pơrăm khŭl nhôn lah
Inh băt kơ Ih, Ih 'Bok 'Lơ̆ng Tơpăt đơ̆ng 'Bok Kei-Dei
Đơ̆ng Yêsu pơm thoi noh na đe kơtơ̆ng ang tơdrong Sư jơ̆p kơ tơring sư kiơ̆ ei
Na Yêsu năm chă bơtho jơ̆p kơ hnam akŭm dêh char Galilê
Minh năr ei Yêsu oei tơ jih đak dơsĭ Galilê mă đe kư̆m anăn dơsĭ Gênêsaret, na lu đe tơpôl hmĕt hmot Sư yua kơ wă mơ̆ng Sư bơtho tơdrong 'Bok Kei-Dei
Na Sư 'bôh 'bar tŏ thŏng-nan tơ jih đak dơsĭ ei, na lu bơngai chă ka ei ưh pă đei hao thŏng-nan lu sư, yua kơ lu sư hăt kơ pih jal lu sư
Na Yêsu apinh tŏk thŏng-nan Simôn ei, na Sư athei Simôn wơ̆r thŏng-nan ataih 'biơ̆ kơ đơ̆ng jih đak
Đơ̆ng rŏng kơ noh Yêsu tơoei bơtho lu đe tơpôl ei đơ̆ng thŏng-nan
Yêsu bơtho lu đe ei đang boih, na Sư khan kơ Simôn thoi âu: “Bĕ bơ̆n wơ̆r thŏng-nan bơ̆n tơ jrŭ 'biơ̆ wă traih jal
Truh tơ đak jrŭ boih na bre Simôn păng bôl sư traih hloi, ka puh jal bre sư lơ tơpă, na jal sư mah wă hiah hloi
Lăp Simôn mă đe kư̆m anăn Pêtrôs 'bôh Yêsu pơm tơdrong mơsêh thoi noh boih na sư hơloh 'nap 'bơ̆t anăp Yêsu kơkuh kơ Sư khan hloi: “Ơ 'Bok, Ih weh đơ̆ng inh đĕch wăi, inh hli kơ Ih, yua kơ inh bơngai yoch
Simôn pơma thoi noh yua kơ đĭ-đăng kơ lu sư sơleng kơ đon đơ̆ng lu sư rôp ka lơ dêh noh hei
Na lu sư wơ̆r thŏng-nan ei truh tơ jih đak dơsĭ achăng lê̆ dôm tơmam sư ei, na kiơ̆ hloi Yêsu
Minh năr ei Yêsu năm tơ pơlei đe tơ'bơ̆p minh 'nu bơngai jĭ chin jơ̆p-jang kơ akâu sư
Lăp bơngai ei 'bôh Yêsu na sư drap hloi kơkuh kơ Sư păng apinh Yêsu thoi âu: “Ơ 'Bok, dah Ih wă, Ih gơh pơklaih inh
Na Yêsu chro hloi ti pel bơngai ei păng khan: “Inh wă tơpă pơklaih ih, Inh pơklaih ih dang ei
” Na bơngai jĭ ei klaih kơtă hloi
Mă-lei hơtai noh Yêsu wă năm krao khan kơ 'Bă Sư 'Bok Kei-Dei tơ anih kueng, na Sư năm hloi
Lăp Yêsu 'bôh lu sư đei đon lui thoi noh, na Sư khan kơ bơngai jĭ ei thoi âu: “Ơ ma, tơdrong yoch ih Inh pơklaih đĭ boih
Yêsu băt hloi kơ lu sư pơma mơmơnh lăm to, jô̆ kơ Sư tơdrong noh na Yêsu khan thoi âu: “Yua kơ kiơ iĕm pơma mơmơnh lăm to iĕm thoi noh lĕ
Na dang ei Inh wă pơklaih jĭ sư, wă tơbăt ăn kơ iĕm băt kơ Inh Kon Bơngai gơh pơklaih tơdrong yoch kon bơngai ala teh âu
” Na Yêsu khan kơ bơngai hơwen hơwo ei thoi âu: “Inh khan kơ ih, dah iung bĕ, chĕp ba anhŭn ih brŏk tơ hnam
Đĭ-đăng lu bơngai oei kiơ̆ ei sơleng kơ đon tơpă na pơma ư-ang kơ 'Bok Kei-Dei
Lu sư kư̆m hli dêh na khan: “Bơ̆n 'bôh tơdrong hlĭch tơpă năr âu iih
Na Lêwi ei gruih iung kiơ̆ hloi Yêsu, achăng tŭk pơđĭ tơmam sư 'bơ̆t ei
Đơ̆ng noh Lêwi pơtơm Yêsu sŏng sa tih lăm hnam sư
Na đei lơ bơngai iŏk jên thuê̆ păng lu bơngai nai sŏng sa hơdai păng sư mơ̆n
Na lu bơngai Pharisi păng lu 'bok thây bơtho tơdrong juăt đe Juđê khan kơ lu bơngai pơhrăm păng Yêsu thoi âu: “Yua kơ kiơ iĕm sŏng sa hơdai hăm lu bơngai iŏk jên thuê̆ păng lu bơngai pơm yoch
Đe apinh Yêsu thoi âu: “Lu bơngai pơhrăm păng Yôhan pơrơ̆ng ơ̆t kơ por wă krao khan ling-lang păng lu bơngai kiơ̆ tơdrong Pharisi kư̆m pơm thoi noh mơ̆n, mă-lei lu bơngai pơhrăm păng Ih oei sa et đĕch, ưh kơ ơ̆t kơ por ôh
Pôm ning-mônh đĕch, lăp đe rôp anhăk bơngai mă iŏk akăn noh đơ̆ng bôl sư, 'bơ̆t ei kơnh trŏ kơ lu bôl sư ơh sơ'ngon ơ̆t kơ por
Yêsu pơma pơtih gia gah tơdrong đêl lu sư jet noh hei thoi âu: “Kơbĭ bu 'maih hek che ao 'nao wă sĭt pơklĕp tơ ao so
Tơ̆ng đe pơm thoi noh lei sư pơrăm ao 'nao păng che 'nao mă đêl sư sĭt pơklĕp hăm che so noh ưh kơ layơ lei-lăi băl ôh
Kư̆m thoi noh mơ̆n kơbĭ bu 'maih tring sik 'nao 'băt kơtang mong tơ kơdŭng akar so
Tơ̆ng đe tring thoi ei, pă jor kơdŭng akar so 'noh gô pơchah, na sik gô lĕch hiong, kơdŭng kư̆m gô pơchah răm
Tơ̆ng bu wă tring sư athei tring mong sik 'nao tơ kơdŭng akar 'nao, yua kơ kơdŭng akar 'nao 'noh kơjăp
Bơngai bu 'maih et sik so, sư kuă kơ et sik 'nao, yua kơ sư đêl juăt kơ et sik so khan 'lơ̆ng hloh
Lăp năr pơdơh Sa'bat ei, Yêsu păng lu bơngai pơhrăm păng Sư drong mơ̆t tơ mir, na lu bơngai pơhrăm păng Sư broch găr 'ba kăp sa ngôi
Lu bơngai Pharisi 'bôh thoi noh na khan: “Kơlih kơ kiơ iĕm pơm ưh kơ trŏ lăm năr pơdơh lĕ khan jang
Yêsu khan dơ̆ng kơ lu bơngai Pharisi: “Inh Kon Bơngai, Inh boih yŏng pơgơ̆r kơ năr pơdơh Sa'bat
Minh năr pơdơh Sa'bat nai dơ̆ng Yêsu mơ̆t tơ hnam akŭm 'Bok Kei-Dei bơtho đe
Na đei minh 'nu bơngai ti kue gah 'ma oei lăm ei mơ̆n
Mă-lei Yêsu băt hloi kơ lu sư tơchĕng lăm to thoi noh na Sư khan kơ bơngai ti kue ei: “Năm tơ âu bĕ, dơ̆ng 'bơ̆t anăp đe tơpôl
” Na bơngai kue ei iung hloi năm dơ̆ng 'bơ̆t anăp đe tơpôl
Na Yêsu khan kơ lu đe ei thoi âu: “Inh wă jet iĕm, lăm năr pơdơh Sa'bat, kiơ̆ kơ tơdrong juăt bơ̆n athei pơm tơdrong 'lơ̆ng dah tơdrong kơnê̆, tơgŭm mơnat kon bơngai dah pơlôch bơngai
Yêsu hue lăng đĭ-đăng kơ lu sư, khan hloi kơ bơngai ti kue ei thoi âu: “Chro ti ih bĕ
” Na bơngai kue ei chro ti sư, na klaih 'lơ̆ng hloi
Na lu 'bok thây păng lu bơngai Pharisi ei areh tơpă kơ Yêsu păng pơđâu chă tơdrong wă pơm kơ Yêsu
Kơplah ei Yêsu tŏk tơ groi kông wă krao khan kơ 'Bok Kei-Dei
Sư krao khan tơ noh prăt măng hloi
Na âu jô̆ tôm lu anăn mơjĭt-'bar 'nu lu sư: Simôn, mă Yêsu anăn Pêtrôs; oh sư Andrê; Yakơ, Yôhan, Philip, 'Barthôlêmi
Mathiơ, Thôm, Yakơ kon Alphê, Simôn mă kiơ̆ khŭl đe Sêlôt sơ̆
Juđa kon Yakơ bơngai nai păng Juđa Ikariôt, bơngai mă plơ̆ plĕch kơ Yêsu
Na đĭ-đăng kơ lu đe ei mă năm tơ Yêsu wă 'maih pel Sư yua kơ mưh pel 'bơm akâu Yêsu na mă jĭ kiơ kiơ kư̆m klaih ngăl, yua đơ̆ng tơdrong mơsêh Sư
Klaih kơ noh Yêsu hue lăng lu bơngai lui kiơ̆ Sư na khan:
“Pŭn dêh lu iĕm bơngai dơnuh hin,
yua kơ 'Bok Kei-Dei wă pơgơ̆r iĕm
“Pŭn dêh lu iĕm mă pơngot rơwĕt dang ei,
iĕm gô phĭ jơnap
Pŭn dêh lu iĕm mă nhơ̆m hmoi dang ei,
iĕm gô hiĕk, gô chơt
“Mă-lei lu iĕm mă mơdrŏng dang ei, ning-mônh iĕm pơmat-tat dêh
Lu iĕm hiôk dang ei đĕch, ning-mônh iĕm ưh pă hiôk boih
“Lu iĕm mă phĭ jơnap dang ei,
ning-mônh iĕm kư̆m pơmat-tat mơ̆n yua kơ tơmam sa ưh kơ đei
“Lu iĕm mă 'nă hal dang ei,
ning-mônh iĕm gô nhơ̆m hmoi pơmat-tat mơ̆n
Yêsu oei bơtho lu sư thoi âu: “Na Inh pơma kơ iĕm mă mơ̆ng Inh: Iĕm athei 'mêm mơnat kơ lu bơngai mă pơm kơnê̆ kơ iĕm, pơm 'lơ̆ng kơ lu bơngai mă areh kơ iĕm
Pơma rơngơp kơ lu bơngai mă hiap iĕm, krao khan apinh 'Bok Kei-Dei tơgŭm lu bơngai hil kơ iĕm
Tơ̆ng đe tap 'bŏ iĕm gah 'ma, iĕm athei ăn hloi gah 'ngiĕo
Tơ̆ng đe iŏk ao iĕm minh blah, iĕm athei ăn hloi 'bar blah
Bơ̆n wă kơ đe pơm 'lơ̆ng kơ bơ̆n dang yơ, bơ̆n athei pơm 'lơ̆ng kơ đe dang ei mơ̆n
“Dah iĕm 'mêm pôm lu bơngai mă 'mêm kơ iĕm đĕch, lei 'Bok Kei-Dei ưh kơ lăp đon ôh
Bĭ lu bơngai yoch kư̆m băt băi 'mêm kơ bơngai mă 'mêm kơ sư mơ̆n
Dah iĕm pơm 'lơ̆ng kơ lu bơngai mă pơm 'lơ̆ng kơ iĕm đĕch, lei 'Bok Kei-Dei ưh kơ lăp đon ôh
Bĭ lu bơngai yoch kư̆m băt băi pơm 'lơ̆ng kơ lu bơngai mă pơm 'lơ̆ng kơ sư mơ̆n
Gah tơdrong ăn kơ đe mơng jên iĕm, dah iĕm ăn kơ pôm lu bơngai mă iĕm băt sư gô pơdrĕo kơ iĕm tơpă đĕch, lei 'Bok Kei-Dei ưh kơ lăp đon ôh
Lu bơngai yoch, dah sư băt kơ tơduă lu sư bơngai yoch gô pơdrĕo tơpă, lei sư kư̆m ăn kơ lu bôl sư mơng jên sư mơ̆n
“Lơliơ iĕm jô̆ kơ đe đei tơdrong yoch mă iĕm đei tơdrong yoch tih hloh kơ đe dơ̆ng, dang iĕm 'bôh 'bruih iĕ đom lăm klong măt 'nhŏng oh iĕm, mă iĕm ưh kơ mơn kơ 'long tih oei đom lăm klong măt iĕm kơdih
Bơngai bu năm tơ Inh wă mơ̆ng nơ̆r Inh bơtho, na sư pơm kiơ̆ dôm nơ̆r Inh pơkă
Yêsu bơtho kơ lu kon pơlei pơla đang boih, na Sư năm dơ̆ng tơ Pơlei Kapernum
Tơ pơlei ei đei minh 'nu 'bok tih linh, sư bơngai Rôm, đei minh 'nu đĭch sư kơeng bơlŏ wă lôch dĕng dĕng
Lăp 'bok tih linh kơtơ̆ng ang Yêsu gơh pơklaih bơngai jĭ jăn na sư wơh lu kră pơlei đe Juđê năm krao Yêsu năm tơ sư wă pơklaih jĭ đĭch sư
Lu sư năm truh tơ Yêsu, lung Yêsu khan: “Apinh Ih khŏm năm pơklaih đĭch 'bok tih linh noh 'biơ̆, yua kơ sư 'mêm tơgŭm kơ lu khŭl Juđê bơ̆n mơ̆n, na sư mah pơm ăn kơ nhôn minh pôm hnam akŭm
Păng sư kư̆m khan sư ưh kơ hơnhŏ wă năm tơ'bơ̆p Ih tơ âu ôh
Sư wă kơ Ih sơkat đơ̆ng âu đĕch na đĭch sư tơ hnam kư̆m klaih mơ̆n
Sư khan sư kư̆m đei đe pơgơ̆r sư păng sư kư̆m đei pơgơ̆r lu linh mơ̆n
Dah sư khan kơ bơngai âu, mă bơngai to: Năm bĕ, đe năm hloi chu sư
Dah sư bơtho lu đĭch sư jang, mă dôm tơdrong kiơ kiơ, lu sư jang hloi
Na sư kư̆m wă kơ Ih pơm thoi noh mơ̆n
Đunh 'biơ̆ đơ̆ng noh, Yêsu năm tơ Pơlei Nain, kư̆m đei lơ kon pơlei pơla đơ̆ng nai păng kư̆m đei lu bơngai pơhrăm păng Sư kiơ̆ Sư mơ̆n
Lăp Kră Yang Yêsu 'bôh mĕ sư ei, 'brơ̆k mơnat, na Sư khan: “Ih 'nĕ pă hmoi
Na Yêsu hơloh năm pel hơbang, na lu bơngai tung hơbang 'nei dơ̆ng
Yêsu khan kơ bơngai lôch 'nei khan: “Ơ dăm, iung bĕ ih
Gruih sư iung tơoei păng pơma
Đơ̆ng noh Yêsu pơjao ăn kơ mĕ sư
Đĭ-đăng lu bơngai kiơ̆ ei hli ngăl, na lu sư ư-ang kơ 'Bok Kei-Dei khan: “Bơngai pơtruh nơ̆r 'Bok Kei-Dei mơsêh tơpă năm tơ bơ̆n boih
” Lu sư kư̆m khan dơ̆ng: “Dang ei 'Bok Kei-Dei wă tơgŭm lu bơngai Isơrael tơpă
Đe ră roi tơdrong Yêsu tơiung arih bơngai ei đơ̆ng lôch jơ̆p kơ dêh Juđê păng kiơ̆ dêh tơmoi hai
Lu bơngai pơhrăm păng Yôhan, sư roi kơ Yôhan dôm tơdrong mơsêh mă Yêsu 'nao pơm noh
Đơ̆ng noh na Yôhan krao 'bar 'nu bơngai pơhrăm păng sư, wơh bre sư năm tơ Kră Yang Yêsu wă jet Sư thoi âu: “Ih hăm trŏ kơ 'Bok Krist mă Yôhan khan gô truh, dah nhôn oei gô bơngai nai dơ̆ng
Lăp bre sư truh tơ Yêsu na bre sư khan thoi âu: “Yôhan mă pơm 'batem wơh nhi jet Ih: ‘Ih hăm trŏ 'Bok Krist mă sư khan gô truh đơ̆ng rŏng kơ sư, dah nhôn oei gô bơngai nai dơ̆ng
Kơplah bre sư oei tơ noh, Yêsu pơklaih lơ bơngai jĭ jăn, thoi lĕ pơpuh yang kơnê̆, pơklaih măt tol gơh 'bôh
Lu bơngai mă lui kơ Inh khŏm khŏm ưh kơ achăng lê̆ Inh, lu sư hiôk dêh
Lăp lu bơngai pơhrăm păng Yôhan wih boih, na Yêsu pơma kơ tơpôl đe ei gah tơdrong Yôhan: “Iĕm năm tơ Yôhan tơ char glă sơ̆, iĕm chă kiơ
Ưh kơ sĭ iĕm năm chă bơngai ngĭl ngŭl tơchĕng đon 'bar pah thoi lĕ hla kial thu wơ̆t lăk ôh
Lei iĕm chă kiơ
Dah iĕm năm lăng bơngai hrŭk hơbĕn ao 'lơ̆ng
Tơ̆ng iĕm wă lăng bơngai hrŭk hơbĕn ao 'lơ̆ng jơnap jơnoi, lei sư oei tơ hnam 'bok pơtao
Yua kơ Yôhan boih na đe mah chih lăm sơ̆p hla bơar 'Bok Kei-Dei sơ̆ thoi âu: 'Bok Kei-Dei khan:
‘Âu Inh wơh minh 'nu bơngai pơtruh nơ̆r Inh hơdrol,
wă kơ sư hơmet trong kơ Ih
Inh khan kơ iĕm tơpă, Yôhan sư tih hloh kơ đĭ-đăng kon bơngai mơ̆n, mă-lei bơngai bu iĕ hloh kơ đe lăm chăl 'nao mă 'Bok Kei-Dei pơgơ̆r dang ei, sư kư̆m hlôh wao tơdrong 'Bok Kei-Dei nhên hloh kơ Yôhan dơ̆ng
Đĭ-đăng lu kon pơlei pơla păng lu bơngai iŏk jên thuê̆ mơ̆ng Yôhan bơtho sơ̆, lu sư khan 'Bok Kei-Dei 'lơ̆ng tơpăt, na lu sư wă kiơ̆ tơdrong 'Bok Kei-Dei bơtho, đơ̆ng noh Yôhan pơm 'batem kơ lu sư hloi
Mă-lei lu bơngai Pharisi păng lu 'bok thây bơtho tơdrong juăt đe Juđê ưh kơ wă kiơ̆ thoi 'Bok Kei-Dei bơtho, na lu sư kuă kơ iŏk 'batem ôh
Na tơdrong iĕm kuă kơ nhi Yôhan kư̆m thoi noh mơ̆n
Mă-lei dôm lu bơngai kiơ̆ tơdrong 'Bok Kei-Dei tơpă, sư băt kơ 'Bok Kei-Dei pơm trŏ ngăl
Tơ pơlei ei đei minh 'nu drŏ-kăn juăt kơ pơm yoch
Sư kơtơ̆ng khan Yêsu oei sŏng sa păng bơngai Pharisi ei, na sư iŏk minh gŏl đak pơgang 'bâu phu
Lăp bơngai Pharisi mă wơ̆n Sư, 'bôh thoi noh na sư tơchĕng lăm to sư kơdih khan: “Tơ̆ng bơngai âu bơngai pơtruh nơ̆r 'Bok Kei-Dei tơpă, lei Sư băt kơ bơngai mă pel Sư 'noh bơngai đi
Yêsu khan: “Sơ̆ đei minh 'nu bơngai đei 'bar 'nu hre kơ sư jên
Minh 'nu ei hre kơ sư kiơ̆ kơ jên so sơ̆ pơđăm-hrĕng, gah minh 'nu dơ̆ng hre kơ sư pơđăm-jĭt đĕch
Lăp ba tơ'bơ̆p hei, ih ưh kơ đei chŭm 'mêm kơ Inh thoi bơ̆n juăt kơ pơm ôh, mă-lei sư âu oei chŭm jơ̆ng Inh khŏm khŏm
Ih kư̆m ưh kơ pik đak yâu tơ kơ̆l Inh wă pơhiôk Inh ôh, mă-lei sư âu tuh đak pơgang 'bâu phu tơ jơ̆ng Inh
Na Yêsu khan kơ bơngai drŏ-kăn ei dơ̆ng: “Tơdrong yoch ih Inh tŭk lê̆ boih
Lu bơngai sŏng sa hơdai Yêsu tơ ei kơtơ̆ng thoi noh na lu sư mơmơnh lăm to khan: “'Nâu bơngai bu khan gơh pơklaih yoch đe
Đei lơ bơngai năm tơ Yêsu đơ̆ng jơ̆p pơlei na Sư pơma pơtih gia kơ lu sư thoi âu
“Đei minh 'nu bơngai năm rei adrĕch 'ba
Lăp sư rei, đei găr mơ'nah huŏng tơ trong, na đe juă 'bơm, sem kư̆m jur sa
Kư̆m đei mơ'nah huŏng 'bơ̆t 'nhĕt jơla na 'nhĕt jơla chăt wơ̆ hơdai sư krênh lê̆ sư hloi
Yêsu khan: “Tơdrong rei 'ba noh hei wă khan thoi âu: 'Ba noh wă pơtih gia kơ nơ̆r 'Bok Kei-Dei
Pơtih gia găr mă huŏng tơ trong noh hei wă khan lu bơngai mă mơ̆ng ră mă-lei yang kơnê̆ Satan dang lĕ iŏk nơ̆r noh đơ̆ng lu sư wă kơ lu sư ưh kơ lui kơ 'Bok Kei-Dei, na ưh kơ klaih đơ̆ng tơdrong yoch
Thoi noh tôm tơdrong Inh bơtho pơjuang kơ iĕm dang ei iĕm gô băt dơning dơmônh
Oh Yêsu hăm mĕ Sư năm tơ Sư ră, mă-lei ưh kơ gơh truh yua kơ bơngai hrăt-hrot kơ 'măng
Na Yêsu khan: “Bơngai bu mă mơ̆ng păng kiơ̆ dôm nơ̆r 'Bok Kei-Dei, bơngai noh boih dang mĕ Inh, dang 'nhŏng oh Inh
Đei minh tơpôl nhŭng chă sa kiơ̆ groi ei, na lu yang kơnê̆ apinh Yêsu ăn kơ lu sư gơh mơ̆t tơ tơpôl lu nhŭng mă sa kiơ̆ groi ei
Na Yêsu ăn lu sư mơ̆t tơ lăm nhŭng kiơ̆ ei
Thoi noh na lu sư jăk hloi đơ̆ng bơngai 'nei mơ̆t hĭ tơ lu nhŭng
Lu nhŭng ei kơdâu jur đơ̆ng kông groi ei huŏng hơtat tơ đak dơsĭ, glơ̆k lôch đĭ minh tơpôl nhŭng ei
Lu bơngai mă wei nhŭng 'bôh thoi noh na kơdâu chă roi kơ đe jơ̆p-jang lăm pơlei ei
Lu đe mă đêl 'bôh Yêsu pơklaih bơngai wơnh hei, lu sư chă roi kơ đe tơdrong noh dơ̆ng
“Ih wih brŏk tơ hnam ih đĕch chă roi kơ đe tơdrong 'Bok Kei-Dei 'mêm mơnat kơ ih dang yơ, na sư mah pơklaih ih đơ̆ng ti yang kơnê̆
” Na sư wih tơ hnam chă ră roi jơ̆p-jang kơ pơlei sư dôm tơdrong Yêsu pơklaih sư
yua kơ kon pôm adruh sư bơlŏ dêh
Kơplah Yêsu oei yak năm tơ hnam sư 'nei, đei lơ bơngai yak hơdai Sư hmĕt hmot Sư
Yêsu khan: “Đei bơngai pơrơ̆ng pel Inh yua kơ Inh băt kơdih tơdrong mơsêh Inh lĕch
Lăp lu sư truh tơ hnam Jairut boih, na Yêsu ăn lăp Pêtrôs, Yôhan, Yakơ păng mĕ 'bă adruh ei đĕch mơ̆t tơ hnam noh
Đei lơ bơngai 'bơ̆t ei tơjrông tơjrang mang oei nhơ̆m hmoi
Na Yêsu khan kơ lu đe ei: “Iĕm 'nĕ pă nhơ̆m hmoi kơ sư wăi, sư ưh kơ lôch ôh, sư tep đĕch
Na đe ei pơm hiĕk kơ Sư yua kơ lu sư băt nhên kơ bơngai noh lôch tơpă boih
Đơ̆ng noh na đe Yêsu păng mĕ 'bă adruh ei mơ̆t tơ anih đe tơ'bĭch adruh ei na Yêsu rôp ti adruh ei păng khan: “Ơ mŏ adruh iĕ, iung bĕ
Bơhngol sư wih hloi na sư gruih iung
Đơ̆ng noh Yêsu athei mĕ sư sŏ ăn kơ kon adruh sư ei tơmam sŏng sa
Yêsu krao mơjĭt-'bar 'nu bơngai pơhrăm păng Sư, ăn kơ lu sư gơh pơpuh tơlĕch lu yang kơnê̆ đơ̆ng akâu bơngai păng ăn kơ lu sư gơh pơklaih tơdrong jĭ jăn
Đơ̆ng noh na Yêsu wơh lu sư năm chă bơtho đe tơdrong 'Bok Kei-Dei wă pơgơ̆r kon bơngai păng pơklaih lu đe jĭ jăn
Dah iĕm mơ̆t oei tơ hnam ayơ, iĕm oei hloi tơ hnam noh đĕch truh tơ năr iĕm wă năm tơ pơlei nai
Dah pơlei ayơ ưh kơ wă sơng iŏk iĕm, thoi noh na lăp iĕm brŏk đơ̆ng pơlei noh iĕm sơpuih 'bruih tơ jơ̆ng iĕm wă tơbăt ăn kơ lu sư 'Bok Kei-Dei wă phak ning-mônh
Lăp Yêsu bơtho lu bơngai pơhrăm păng Sư đang boih, na lu sư năm jơ̆p kơ pơlei chă bơtho tơdrong 'nao 'lơ̆ng păng pơklaih bơngai jĭ jăn
Pơtao Hêrôt kơtơ̆ng dôm tơdrong mă Yêsu pơm na sư hơwơ̆l kơ Yêsu, ưh kơ băt Sư bu, yua kơ lu bơngai mơ'nah khan Yêsu Yôhan mă pơm kơ đe 'batem ki, khan sư lôch iung arih
Lu bơngai mơ'nah dơ̆ng khan Yêsu Êli mă pơtruh nơ̆r 'Bok Kei-Dei sơ̆
Mơ'nah dơ̆ng kư̆m khan Yêsu minh 'nu bơngai pơtruh nơ̆r 'Bok Kei-Dei nai sơ̆ iung arih dơ̆ng
Hêrôt sư khan: “Gah Yôhan inh chơ̆ng ako sư boih, na bơngai mă pơm lơ tơdrong mơsêh noh bu dơ̆ng
” Na Hêrôt 'maih chă tơ'bơ̆p Yêsu
Lu jơ̆ng 'bang Yêsu wih roi kơ Sư dôm tơdrong sư jang
Na Yêsu anhăk ba kơdrô̆ lu sư tơ Pơlei 'Betsaiđa
Lu đe ei đei dang pơđăm-rơbâu 'nu bơngai jô̆ gah drŏ-nglo đĕch
Na Yêsu khan kơ lu bơngai pơhrăm păng Sư dơ̆ng: “Iĕm athei lu sư tơoei akŭm hơdai, rim jơ'bôt dang pơđăm-jĭt 'nu
Na lu bơngai pơhrăm păng Sư athei đĭ-đăng lu sư oei hơdai kiơ̆ thoi Yêsu athei
Na Yêsu khă lu bơngai pơhrăm păng Sư kuă ăn kơ lu sư chă roi kơ đe Sư boih 'Bok Krist
Na Yêsu khan kơ bơngai tơpôl lơ mă năm mơ̆ng Sư: “Dah bơngai bu wă kiơ̆ Inh, sư athei tŭk đĭ dôm tơdrong sư kơdih na rim năr sư athei tôi kơdih 'long pơglang chu lôch yua kơ wă kiơ̆ Inh
Mă bu mơdrŏng đei tôm mŭk tơmam tơ ala teh âu, dah sư ưh kơ arih ling-lang lei truh sư lôch ưh pă đei yua kiơ boih
Inh khan kơ iĕm tơpă, đei lăm lu iĕm âu mơ'nah ưh tam lôch ôh, lu sư gô 'bôh tơdrong 'Bok Kei-Dei pơgơ̆r tơpă
Dang tơhngam năr đơ̆ng rŏng kơ Yêsu bơtho tơdrong noh Yêsu anhăk lu bơngai pơhrăm păng Sư, anăn lu sư Pêtrôs, Yôhan păng Yakơ, lu sư tŏk tơ kông kơdrô̆ lu sư wă krao khan
Kơplah Yêsu oei krao khan, muh măt Sư tơwir hloi păng ao Sư rang hơdah mơnhal
Đơ̆ng noh 'bôh blư kơ Môis păng Êli jur pơma dơnuh păng Yêsu
Lăp bre noh wă weh đơ̆ng Yêsu, na Pêtrôs khan kơ Yêsu: “Ơ 'Bok Thây, bơ̆n oei tơ âu hiôk dêh
Lê̆ kơ nhôn pơm kơ bơ̆n pêng tŏ bơsŭn; minh pôm pơm kơ Ih, minh pôm pơm kơ Môis, minh pôm pơm kơ Êli
” Pêtrôs pơma thoi noh, sư pơma hơdrol kơ đon
Kơplah Pêtrôs oei pơma thoi noh 'bôh glĭp kơ hơmơ̆l jur gom lu sư na lu bơngai pơhrăm păng Yêsu hli
Lăp 'Bok Kei-Dei pơma thoi noh đang boih, hơloh kơ jua kơ bre Môis păng Êli, pă minh 'nu Yêsu đĕch oei 'bơ̆t ei
Kơplah ei sơ̆ lu sư ưh kơ roi ôh kơ đe tơdrong noh
Minh năr đơ̆ng rŏng lu sư jur đơ̆ng kông ei boih na tơ'bơ̆p hĭ kơ lu đe tơpôl
Đei minh 'nu lăm bơngai tơpôl ei pơma re khan kơ Yêsu thoi âu: “Ơ 'Bok Thây, apinh Ih lăng kon pôm inh 'biơ̆ bĕ
Inh athei lu bơngai pơhrăm păng Ih pơpuh yang kơnê̆ noh ră mă-lei sư ưh kơ gơh
Na đĭ-đăng lu đe 'bơ̆t ei sơleng kơ đon yua kơ 'bôh 'Bok Kei-Dei pơm tơdrong mơsêh mơyang thoi noh
Kơplah lu bơngai tơpôl oei tơchĕng sơleng kơđon kơ dôm tơdrong Yêsu pơm, na Yêsu khan kơ lu bơngai pơhrăm păng Sư kơdrô̆ lu sư thoi âu
Mă khan Yêsu pơma hơdah tơdrong noh, lu sư ưh kơ hlôh păng lu sư kư̆m ưh kơ pơ̆n jet Yêsu
Lu bơngai pơhrăm păng Yêsu oei pơjah dih băl bu lăm lu sư pơm tih 'biơ̆ kơ tơduă lu sư
na khan kơ lu đe ei: “Bơngai bu sơng iŏk bơngai 'lơ̆p âu, yua kơ bơngai 'lơ̆p âu lui kơ Inh, bơngai noh dang sơng iŏk Inh
Bơngai bu sơng iŏk Inh, bơngai noh dang sơng iŏk 'Bok Kei-Dei mă wơh Inh mơ̆n
Bơngai bu lăm lu iĕm pơm iĕ hloh, bơngai noh boih pơm tih
Na Yôhan khan kơ Yêsu: “Ơ 'Bok Thây, nhôn 'bôh minh 'nu bơngai gơnang kơ anăn Ih wă pơpuh yang kơnê̆ đơ̆ng đe, na nhôn khă sư yua kơ sư ưh kơ jang hơdai bơ̆n
Mă-lei Yêsu khan kơ Yôhan: “'Nĕ pă khă sư yua kơ bơngai bu huay ayăt kơ bơ̆n, bơngai noh kiơ̆ đon bơ̆n
Lăp wă jê̆ năr Yêsu wă tŏk tơ plĕnh Sư pơkă khan Sư gô năm tơ Pơlei Jêrusalem hơdrol 'mơ̆i
Thoi noh na Sư wơh lu bôl Sư năm hơdrol kơ Sư wă hơmet kơ Yêsu minh pôm anih oei tơ pơlei đe lăm dêh char Samri
Lăp bre Yakơ păng Yôhan bơngai pơhrăm păng Sư 'bôh thoi noh boih, bre sư khan kơ Yêsu: “Ơ 'Bok, Ih hăm wă kơ bơ̆n athei ŭnh jruh đơ̆ng plĕnh sa pơlei đe âu
Đơ̆ng noh na lu sư weh tơ pơlei nai đĕch
Kơplah lu sư oei năm rok trong đei minh 'nu bơngai khan kơ Sư: “Mă Ih năm tơ yơ yơ, inh wă kiơ̆ Ih ngăl
Yêsu khan kơ minh 'nu bơngai nai dơ̆ng: “Kiơ̆ Inh bĕ
” Mă-lei bơngai ei khan: “Ơ 'Bok, gô inh năm 'bŭ 'bă inh 'mơ̆i
Yêsu khan: “Ưh ôh, ih kiơ̆ Inh dang ei năm bơtho tơdrong 'Bok Kei-Dei wă pơgơ̆r kon bơngai
Tơdrong 'bŭ bơngai lôch, lê̆ tơduă lu bơngai lôch tơ'bŭ băl
Đei minh 'nu dơ̆ng khan: “Ơ 'Bok, inh wă kiơ̆ Ih mơ̆n mă-lei gô inh pơtruh kơ đe mĕ 'bă inh 'mơ̆i
Đơ̆ng noh Kră Yang Yêsu rơih tơpơh-jĭt 'nu bơngai, na wơh lu sư chă năm bơtho rim pơlei 'bơ'bar 'nu hơdrol kơ Yêsu wă năm
Yêsu pơma pơtih gia kơ lu sư gah tơdrong đei lơ bơngai tam mă lui đei hui bơngai năm bơtho lu sư: “'Ba lơ ră mă-lei hui bơngai năm kĕch ăn
Thoi noh na bơ̆n athei adrin krao khan apinh tơ'ngla tơm mir wă wơh lơ bơngai năm tơgŭm kĕch
Iĕm 'nĕ kơ chĕp ba kơdŭng tah jên dah kơdŭng bĕng păng 'nĕ kơ chĕp hiă chơkhŏ săng-đal
Iĕm 'nĕ kơ hiơ̆ kơ pơma dơnuh kơ đe rok trong
Lăp wă mơ̆t tơ hnam đe, iĕm khan: ‘'Bok Kei-Dei ăn kơ hnam iĕm chơt hiôk
Pơlei ayơ sơng iŏk iĕm, lu sư 'me iĕm tơmam sa kiơ kiơ, iĕm kư̆ kơ sa đĕch, iĕm 'nĕ pơrơih
Na iĕm pơklaih lu bơngai jĭ jăn tơ noh păng tơbăt kơ lu sư khan: ‘'Bok Kei-Dei wă pơgơ̆r lu iĕm boih
Pơlei ayơ ưh kơ wă sơng iŏk iĕm, iĕm năm tơ cham pơlei noh na khan
Truh năr 'Bok Kei-Dei sek tơlang ning-mônh, Sư gô phak Pơlei Tirơ păng Pơlei Siđôn hơiơch 'biơ̆ kơ pơlei iĕm mă khan 'bar tŏ pơlei noh pơlei dêh tơmoi
Bĭ iĕm ơ Pơlei Kapernum, iĕm tơchĕng iĕm tih dang yơ, iĕm tih atŏ truh tơ plĕnh ti hă
Mă-lei 'Bok Kei-Dei wă tơhuŏng lê̆ iĕm truh tơ dơnâu ŭnh sŭng
Yêsu khan dơ̆ng kơ lu bơngai pơhrăm păng Sư: “Bơngai bu mơ̆ng iĕm, sư 'noh dang mơ̆ng Inh mơ̆n
Bơngai bu ưh kơ wă mơ̆ng iĕm, sư 'noh kư̆m ưh kơ wă mơ̆ng Inh mơ̆n
Bơngai bu ưh kơ wă mơ̆ng Inh, sư 'noh kư̆m dang ưh kơ wă mơ̆ng 'Bok Kei-Dei mă wơh Inh mơ̆n
Na Yêsu khan kơ lu sư: “Trŏ boih, Inh 'bôh yang Satan, yŏng yang kơnê̆, huŏng đơ̆ng plĕnh hrĕnh dang kơmlat
Iĕm 'nĕ chhôk kơ yang kơnê̆ chu iĕm, mă-lei iĕm athei chhôk kơ 'Bok Kei-Dei chih anăn iĕm tơ Pơlei 'lơ̆ng
“'Bă Inh jao ăn kơ Inh tôm tĕch tơdrong, minh 'nu 'Bă Inh đĕch băt kơ Inh păng minh 'nu Inh đĕch băt kơ Sư
Na dôm lu bơngai mă Inh tơbăt ăn kơ lu sư, băt kơ 'Bă
Đơ̆ng noh na Yêsu hue tơ lu bơngai pơhrăm păng Sư na Yêsu khan kơdrô̆ lu sư: “Dôm lu bơngai 'bôh tôm tơdrong iĕm 'bôh Inh pơm ahrei, lu sư hiôk tơpă
Đei minh 'nu 'bok thây bơtho tơdrong juăt đe Juđê iung jet pơlong lăng Yêsu thoi âu: “Ơ 'Bok Thây, inh pơm thoi yơ wă kơ arih ling-lang
Yêsu khan kơ sư: “Bĭ đe chih lăm sơ̆p hla bơar tơdrong juăt 'Bok Kei-Dei thoi yơ
Ih hlôh hla bơar noh thoi yơ
Yêsu khan kơ sư: “Tơdrong ih tơl noh trŏ tơpă
Ih pơm kiơ̆ hloi bĕ na ih gô arih ling-lang
Đơ̆ng rŏng 'biơ̆ kơ noh đei minh 'nu 'bok soi Juđê năm rok trong noh 'bôh sư ră, mă-lei sư năm yoh đĕch
Đơ̆ng rŏng kơ noh dơ̆ng đei minh 'nu bơngai Juđê khŭl đe Lêwi mă jang tơ hnam akŭm 'Bok Kei-Dei tơm, sư kư̆m năm rok trong noh mơ̆n 'bôh sư ră, sư kư̆m năm yoh đĕch
Sư thar pik đak pơgang 'bơ̆t rơka jĭ păng pơ̆n hloi jĭ noh, klaih kơ noh atŏk sư kơpal kơdŭ aseh sư kơdih, chơ ba sư tơ hnam tơmoi tep wă tơgŭm wei-lăng sư tơ noh
Na Yêsu jet 'bok thây noh: “Lăm pêng 'nu bơngai noh, ih lăng bơngai ayơ bôl buăl păng bơngai mă jĭ kơ lu bơngai tơtông teh noh
Kơplah đe Yêsu oei rok trong wă năm tơ Pơlei Jêrusalem, lu sư drong mơ̆t tơ minh pôm pơlei ei, na minh 'nu drŏ-kăn anăn sư Mathê sơng iŏk Yêsu mơ̆t tơ hnam sư
Mathê ưh kơ hiôk ôh yua kơ sư đei tơdrong jang lơ, na sư năm tơ Yêsu khan: “Ơ 'Bok, oh inh tŭk inh jang kơdrô̆ inh gleh dêh, lơliơ ih ưh kơ mơnat kơ inh ôh hă
Athei sư iung tơgŭm inh 'biơ̆
Đei minh tơdrong mơ̆ng nơ̆r 'Bok Kei-Dei đĕch kăl
Mari sư wă kơ mơ̆ng tơdrong 'Bok Kei-Dei na Inh ưh kơ wă achăng sư ôh
Na Yêsu khan: “Iĕm krao khan thoi âu:
ăn anăn Ih jing ư-ang
Ăn kơ dêh char Ih tĕnh truh
Apinh Ih ăn kơ nhôn đei sŏng sa mah rim năr
Apinh Ih 'nĕ jô̆ yo kơ nhôn,
thoi nhôn ưh kơ jô̆ yo kơ đe pơm yoch păng nhôn
Apinh Ih 'nĕ ăn kơ nhôn lui kơ đe pơhlŭ pơlung
yua kơ bôl inh 'nao truh đơ̆ng ataih na inh ưh kơ đei tơmam kiơ wă pôk ăn kơ sư sa
Na pơtih gia bôl bơ̆n khan thoi âu: ‘Inh pă gơh tơgŭm ih boih
'Măng đĭ chơkăl boih, inh oei weng kon inh tep
Na inh ưh kơ gơh iung iŏk ăn kơ ih ôh
Mă sư bôl bơ̆n ră sư kuă iung asong kơ bơ̆n 'bĕng
“Bĭ lăm lu iĕm hăm đei bu kon sư apinh sa ka na ăn kơ sư sa 'bih kơep
Kon sư apinh sa kơtăp iĕr, na ăn kơ sư sa aguăt
Iĕm bơngai kơnê̆ ră, mă-lei iĕm kư̆m băt chă ăn kơ kon iĕm tơmam sa 'lơ̆ng, pơma kiơ kơ 'Bă bơ̆n tơ plĕnh ti, dah bơ̆n apinh Sư, Sư gô ăn kơ bơ̆n Yang Bơhngol 'Lơ̆ng tơpă
Mă-lei đei mơ'nah tơkhan dih băl: “Yua kơ yŏng pơgơ̆r yang kơnê̆, anăn sư Belsêbul, tơgŭm, na Sư gơh pơpuh lu yang kơnê̆ nai
Đei lu mơ'nah dơ̆ng wă pơlong lăng Sư, athei Sư pơm tơdrong mơsêh mơyang đơ̆ng 'Bok Kei-Dei, mă-lei Yêsu ưh kơ wă pơm ôh
Thoi noh dah yŏng pơgơ̆r yang kơnê̆ tơblah tơduă yang kơnê̆, dôm tơdrong sư pơgơ̆r gô hiong tôch
Inh khan thoi noh yua kơ iĕm khan yŏng yang kơnê̆ Belsêbul tơgŭm Inh pơpuh tơduă sư yang kơnê̆
“Pơtih gia dah minh 'nu bơngai pran chĕp tak đao oei gak hnam sư, đe ưh kơ gơh tơtông iŏk tơmam sư ôh
“Iĕm kơchăng hŏ, bơngai bu ưh kơ wă kiơ̆ Inh, bơngai noh dang ayăt kơ Inh
Bơngai bu ưh kơ tơgŭm Inh, sư dang pơrăm tơdrong Inh
“Inh pơtih kơ iĕm tơdrong noh thoi âu: Yang kơnê̆ lĕch đơ̆ng akâu bơngai, năm tơ char glă, sư chă anih pơdơh ră, sư chă ưh kơ đei
Na sư tơchĕng khan: ‘Inh brŏk oei tơ bơngai mă đêl inh oei ki đĕch
Lăp sư brŏk, sư 'bôh bơngai đêl sư oei noh thoi hnam đe sơpuih hơmet lê̆ 'lơ̆ng boih mă-lei ưh kơ đei Yang Bơhngol 'Lơ̆ng oei
Yêsu pơma thoi noh boih na đei minh 'nu bơngai drŏ-kăn pơma re khan kơ Yêsu: “Bơngai mă tơpŭ kơ Ih păng rong Ih sơ̆, sư noh hiôk tơpă
Mă-lei Yêsu khan: “Bơngai bu mơ̆ng nơ̆r 'Bok Kei-Dei păng pơm kiơ̆, sư boih hiôk hloh
Măt pơm ŭnh kơđeng kơ akâu bơ̆n
Dah măt bơ̆n hơdah 'lơ̆ng, lei tôm tơdrong akâu bơ̆n jang kư̆m 'lơ̆ng mơ̆n
Dah măt bơ̆n kơnê̆, lei tôm tơdrong akâu bơ̆n jang kư̆m ưh kơ 'lơ̆ng, dang bơ̆n oei lăm măng mu đĕch
Thoi noh na iĕm athei kơchăng hli kơ ŭnh iĕm păt
Dah akâu bơ̆n jang 'lơ̆ng, ưh kơ đei pơm tơdrong kơnê̆ tŏ sĕt, lei akâu bơ̆n dang jing hơdah 'brach, kư̆m thoi ŭnh kơđeng pơchrang hơdah kơ bơ̆n rang achal
Bơngai Pharisi ei 'bôh Yêsu ưh kơ ôp ti hơdrol kơ sa kiơ̆ thoi tơdrong juăt đe Juđê pơkă na bơngai Pharisi ei chrêu kơ đon
Na Kră Yang Yêsu khan kơ sư: “Lu iĕm bơngai Pharisi hăt hot kơ ôp pơnhan hăm kơchŏk hơdrol kơ sŏng sa khan trŏ tơdrong juăt 'Bok Kei-Dei pơkă, mă-lei lăm to iĕm 'bĕnh kơ tơdrong 'mê̆-'mach, 'bĕnh kơ tơdrong pơgâm
Iĕm athei asong ăn kơ lu bơngai dơnuh hin tơmam sa iĕm lăm pơnhan noh na 'Bok Kei-Dei kư̆m lăng tôm tơdrong iĕm rơgoh 'lơ̆ng ngăl
Đei minh 'nu 'bok thây bơtho tơdrong juăt đe Juđê oei 'bơ̆t ei, sư khan kơ Yêsu: “Ơ 'Bok Thây, Ih pơma thoi noh Ih kư̆m dang pơjăm nhôn mơ̆n
Yua kơ thoi noh na Inh khan kơ iĕm thoi âu: Lu bơngai pơtruh nơ̆r 'Bok Kei-Dei mă lu 'bok iĕm pơlôch sơ̆, đơ̆ng blŭng-a 'Bok Kei-Dei pơjing plĕnh teh truh dang ei
Kơplah Yêsu lĕch yak đơ̆ng hnam bơngai Pharisi ei, lu thây bơtho đe Juđê păng lu bơngai Pharisi areh kơ Sư dêh, na chă jet Sư lơ tơdrong
Klaih kơ noh đei lơ rơbâu 'nu bơngai akŭm tơ Yêsu truh kơ lu sư mah tơhmĕt tơhmot dih băl
Na Yêsu pơma kơdrô̆ kơ lu bơngai pơhrăm păng Sư thoi âu: “Iĕm athei kơchăng kơ lu bơngai Pharisi hŏ yua kơ lu sư bơngai 'bơ̆r đak klak ŭnh
Mă-lei dôm tơdrong lu sư wă ôn hrĕp dang ei, đe gô 'bôh ning-mônh
“Ơ 'nhŏng oh, iĕm 'nĕ kơ hli kơ đe mă gơh pơlôch akâu iĕm đĕch
“Bơ̆n kư̆m băt sem rĕch tĕch reh dêh, pơđăm tŏ lăp 'bar hlak jên
Mă-lei 'Bok Kei-Dei kư̆m wei rong lu sư ưh kơ hiơt ôh
Mă sŏk bơ̆n 'Bok Kei-Dei kư̆m jô̆ băt tôm
Thoi noh na iĕm 'nĕ kơ hli
“Inh khan kơ iĕm tơpă, bu roi kơ đe khan sư lui kơ Inh, ning-mônh Inh Kon Bơngai kư̆m gô roi kơ lu linh jang 'lơ̆ng 'Bok Kei-Dei bơngai noh sư lui kơ Inh tơpă mơ̆n
Mă-lei bu hli kơ đe, mơlâu kơ đe na sư khan sư ưh kơ lui kơ Inh, Inh kư̆m gô roi kơ lu linh jang 'lơ̆ng 'Bok Kei-Dei bơngai noh ưh kơ lui kơ Inh
“Mưh đe rôp iĕm wă sek tơlang iĕm tơ hnam akŭm đe Juđê, dah pơjao iĕm kơ lu 'bok tih sek tơlang, lei iĕm 'nĕ mah tơchĕng kơ tơdrong iĕm wă pơma dŏng akâu iĕm kơdih 'bơ̆t anăp lu sư hŏ
yua kơ Yang Bơhngol 'Lơ̆ng gô tơgŭm iĕm kơplah iĕm wă pơma
Đei minh 'nu oei lăm tŏk-bŏk đe tơpôl jet Yêsu: “Ơ 'Bok Thây, apinh Ih bơtho 'nhŏng inh wă kơ sư dô̆ asong inh tơmam 'bă nhi sơ̆
Yêsu khan: “Ơ bơngai ah, bu ăn kơ Inh pơm kră sek tơlang wă dô̆ asong mŭk biĕm
Klaih kơ noh sư khan kơ đe thoi âu wă pơtih gia kơ tơdrong 'noh hei: “Minh 'nu bơngai đei mir să, trŏ bơyan 'ba, sư đei 'ba lơ tơpă
Lăp inh pơm đang boih, inh wă khan kơ inh kơdih thoi âu: Inh đei mŭk drăm lơ wă 'măn lê̆ kơ đunh sơnăm
Inh pơdơh bĕ, sŏng sa nhă đak phĭ mah rơkah rơkai, hiôk boih inh
Kră Yang Yêsu khan dơ̆ng thoi âu: “Tơdrong âu wă pơtih gia kơ dôm lu bơngai hăt kơ mŭk tơmam ala teh, ưh kơ wă tơchĕng gah tơdrong 'Bok Kei-Dei
Na Yêsu khan kơ lu bơngai pơhrăm păng Sư: “Yua kơ thoi noh na Inh wă khan kơ iĕm: 'Nĕ tơchĕng gah tơmam sŏng sa, 'nĕ kơ tơchĕng kơ hơbĕn ao hrŭk
'Bok Kei-Dei gơh pơjing iĕm arih, Sư kư̆m băt ăn kơ iĕm tơmam sa mơ̆n, Sư kư̆m băt ăn kơ iĕm hơbĕn ao hrŭk mơ̆n
Iĕm lăng sem ak, sư ưh kơ đei pơtăm 'ba, ưh kơ đei kĕch 'măn lê̆ tơ pơk ôh, mă-lei 'Bok Kei-Dei kư̆m oei hiĕm 'me sư mơ̆n
Pơma kiơ kơ iĕm, 'Bok Kei-Dei 'mêm kơ iĕm hloh kơ lu sem păr tơpă
Iĕm tơchĕng dêh gah tơdrong arih, mă iĕm nŏng tơchĕng dang yơ gah tơdrong arih noh ră, kư̆m ưh kơ đei yua tơgŭm iĕm arih đunh 'biơ̆ hơya minh năr ôh
Tơ̆ng iĕm nŏng kơ tơchĕng dang noh ră mă-lei ưh kơ tơgŭm iĕm arih đunh 'biơ̆ hơya minh năr, lei iĕm mah nŏng kơ kiơ kơ tơchĕng gah tơdrong nai dơ̆ng
Thoi noh iĕm athei ăn kơ Sư pơgơ̆r iĕm hơdrol 'mơ̆i na đơ̆ng noh Sư gô tơgŭm iĕm tôm tơmam iĕm kăl yua
“Ơ lu 'nhŏng oh, iĕm bơngai kơtuei ră, mă-lei iĕm 'nĕ kơ hli, yua kơ 'Bă bơ̆n 'Bok Kei-Dei wă ăn kơ iĕm gơh pơgơ̆r đe ning-mônh
Dah iĕm đei mŭk tơmam tơ plĕnh ti, jơhngơ̆m đon iĕm kư̆m tơchĕng tơ noh mơ̆n
Dôm lu đĭch đam mă oei kral gô yŏng sư, ưh kơ tep, na yŏng sư 'mêm tơpă
Inh khan kơ iĕm tơpă, yŏng sư kơdih kư̆m gô awih ăn kơ lu đĭch đam sư tơmam sa dơ̆ng mơ̆n
Dah yŏng sư wih kơplah tŏk-bŏk măng dah kơplah leng gong, mă-lei lu sư oei kral gô, na yŏng sư bơnê kơ lu sư tơpă
Na iĕm athei kơchăng 'nĕ kơ thoi bơngai noh, hli kơ Inh Kon Bơngai wă jur tơ iĕm dơ̆ng kơplah iĕm ưh kơ lêng ê
Na Pêtrôs khan: “Ơ 'Bok, Ih pơtih gia noh kơ nhôn đĕch dah Ih pơtih gia noh kơ đĭ-đăng bơngai
Inh khan kơ iĕm tơpă, yŏng sư gô ăn kơ sư wei-lăng đĭ-đăng mŭk tơmam yŏng sư hloi
Mă-lei dah bơngai kai noh tơchĕng lăm to sư kơdih khan: Yŏng inh wă wih oei đunh, na bơngai kai noh chă tôn teh lu bôl buăl sư mă drŏ-nglo drŏ-kăn, na sư sa et tơ̆p suai
“Dôm lu đĭch đam mă băt kơ nơ̆r yŏng sư ată ră, mă-lei sư ưh kơ kơchăng păng ưh kơ pơm kiơ̆, na yŏng sư gô tôn teh sư kơtang tơpă
Inh gô đei tơdrong lôch pơmat, na jơhngơ̆m Inh ưh kơ hiôk tơ̆p hloh kơ năr Inh 'nei 'mơ̆i na Inh hiôk
“Liơ iĕm ưh kơ gơh tơchĕng kơdih wă kơ băt tơdrong trŏ, tơdrong glăi
Dah đe năm apinh tơmam đêl iĕm hre kơ đe, na iĕm jah pơđang tơdrong hre noh hloi, 'nĕ kơ gô sư anhăk iĕm tơ 'bok sek tơlang, hli kơ đe gô rôp tah iĕm tơ hnam phak
Inh khan kơ iĕm tơpă, đe oei phak iĕm khŏm khŏm 'mơ̆i, tơ̆p iĕm chu duh tôm 'mơ̆i, na đe tơlĕch tơlăi iĕm
Kơplah ei đei lu bơngai năm tơ noh roi kơ Yêsu tơdrong Pilat pơlôch lu bơngai Galilê kơplah lu sư oei sơmah kơ 'Bok Kei-Dei
Na Yêsu khan kơ lu sư: “Iĕm tơchĕng lu bơngai Galilê lôch thoi noh yua kơ lu sư bơngai yoch hloh 'biơ̆ kơ tơduă lu sư bơngai Galilê dah kiơ
Ưh kơ trŏ ôh
Mă-lei dah lu iĕm ưh kơ tơbral kơdih tơdrong yoch, lei đĭ-đăng kơ lu iĕm kư̆m lôch lei-lăi thoi lu sư mơ̆n ning-mônh
Pơtih gia dơ̆ng, lu mơjĭt-tơhngam 'nu mă lôch kơ hnam kơjung tơgơ̆ sơ̆ jê̆ đak dơnâu Silôm, iĕm tơchĕng lu sư bơngai yoch hloh 'biơ̆ kơ tơduă lu sư bơngai Jêrusalem dah kiơ
Ưh kơ trŏ ôh
Mă-lei dah lu iĕm ưh kơ tơbral kơdih tơdrong yoch, lei đĭ-đăng kơ lu iĕm kư̆m lôch lei-lăi thoi lu sư mơ̆n ning-mônh
Na bơngai wei-lăng pơgar sư noh khan: ‘Ơ 'bok ah, sơnăm âu ba lê̆ kơ tam kăl 'mơ̆i, gô lăng inh sir hơbong tăp dăr wă tuh ĭch rơmo 'mơ̆i
Lăm năr pơdơh Sa'bat ei Yêsu bơtho tơ hnam akŭm đe Juđê
Lăm hnam akŭm ei đei minh 'nu drŏ-kăn yang mơ̆t pơm kơ sư jĭ đĭ mơjĭt-tơhngam sơnăm boih, na sư jing kơdŭ grŏn pơm kơ sư pă gơh dơ̆ng tơpăt
Lăp Yêsu 'bôh bơngai drŏ-kăn ei, Sư khan: “Ơ yă, Inh pơklaih ih boih
Yêsu tơl thoi noh na lu bơngai mă areh kơ Yêsu mơlâu, mă-lei lu kon pơlei pơla chơt hiôk yua kơ 'bôh Sư pơm lơ tơdrong mơsêh mơyang mơnat kơ lu sư
Lu bơngai 'Bok Kei-Dei pơgơ̆r thoi lĕ găr sơ'bei iĕ ioch đe pơtăm tơ pơgar
Na lăp sư chăt boih, sư jing tih thoi lĕ minh tơnơm tơm 'long, na sem gơh pơm tơpu tơ dơng sư
Na Yêsu khan dơ̆ng: “Bơ̆n chă tơdrong kiơ dơ̆ng wă pơtih gia kơ 'Bok Kei-Dei pơgơ̆r kon bơngai
Yêsu năm tơ Pơlei Jêrusalem, Sư drong bơtho rah pơlei đe kiơ̆ trong Sư yak tơ ei
Đei bơngai jet Sư: “Ơ 'Bok, bơngai gơh klaih đơ̆ng tơdrong yoch lăp tŏ sĕt đĕch dah kiơ
Na Yêsu khan kơ lu sư
“Iĕm athei adrin mơ̆t trong 'măng iĕ bĕ yua kơ đei lơ bơngai nŏng wă mơ̆t ră ưh kơ gơh
Na Inh tơl tơwih dơ̆ng: ‘Inh khan kơ iĕm tơpă, Inh ưh kơ băt kơ lu iĕm ôh
Weh tơ nai năm, iĕm bơngai kơnê̆ ngăl
Na lu iĕm gô hmoi tơkăp hơnĕnh pơmat-tat, yua kơ iĕm gô 'bôh Abraham, Isăk, Jakôp păng đĭ-đăng lu bơngai pơtruh nơ̆r 'Bok Kei-Dei sơ̆ tơ dêh char 'Bok Kei-Dei ning-mônh, mă-lei iĕm ưh kơ gơh năm tơ ei ôh
Kơplah ei ning-mônh gô đei lơ bơngai ưh kơ sĭ khŭl iĕm Juđê đơ̆ng jơ̆p-jang teh đak, đơ̆ng hơlĕch, đơ̆ng bơmơ̆t, đơ̆ng yă-nơ̆m, đơ̆ng gơal, na lu sư oei sŏng sa hơdai tơ dêh char 'Bok Kei-Dei
Kơplah Yêsu oei bơtho 'bơ̆t ei đei lu bơngai Pharisi năm tơ Sư păng khan: “Ih athei weh tơ nai yua kơ Hêrôt wă chă pơlôch Ih
Na dang ei 'Bok Kei-Dei wă achăng tŭk pơlei iĕm boih
Inh khan kơ iĕm tơpă, iĕm pă 'bôh muh măt Inh boih tơ̆p truh năr Inh jur dơ̆ng ning-mônh na iĕm khan: ‘Ư-ang kơ Yêsu đơ̆ng 'Bok Kei-Dei wơh jur tơ bơ̆n dơ̆ng
Năr pơdơh Sa'bat ei Yêsu năm sŏng sa tơ hnam minh 'nu bơngai pơm kră kơ lu bơngai khŭl Pharisi
Na đe lăng Yêsu hnhong
Pă 'biơ̆ kơ 'nei 'bôh blư kơ minh 'nu bơngai jĭ pơpông năm tơ Yêsu
Na Yêsu jet hloi lu thây bơtho tơdrong juăt đe Juđê păng lu bơngai Pharisi thoi âu: “Kiơ̆ kơ tơdrong juăt bơ̆n, bơ̆n hăm gơh pơklaih đe jĭ jăn lăm năr pơdơh Sa'bat ưh
Mă-lei thĕng kơ lu sư
Na Yêsu pơklaih hloi bơngai jĭ ei, na athei sư brŏk
Đơ̆ng noh Yêsu khan kơ lu đe ei: “Dah iĕm đei kon iĕm dah rơmo iĕm huŏng tơ sơlŭng đak lăm năr pơdơh, iĕm jur iŏk sư lăm năr pơdơh hloi mơ̆n dah kiơ
Na hreh kơ lu sư pă gơh drơ̆ng
“Dah đe wơ̆n iĕm năm sŏng sa lăm năr đe et pơkong, iĕm 'nĕ kơ chă tơoei anih rŏ rŏ hŏ, hli kơ đe wơ̆n bơngai pơm tih hloh kơ iĕm
na tơ'ngla mă wơ̆n iĕm noh hei năm khan kơ iĕm thoi âu: ‘Iĕm ăn kơ 'bok âu oei 'bơ̆t âu 'biơ̆
’ Na đơ̆ng noh iĕm mơlâu tơpă na iĕm oei oăi anih lŭch dơ̆ng kơ đe
Đơ̆ng noh Yêsu khan kơ bơngai wơ̆n sư ei: “Dah ih chă wơ̆n đe năm sŏng sa tơ hnam ih, ih 'nĕ kơ wơ̆n lu 'nhŏng oh, lu bôl juăt ih, lu bôl ih bơngai mơdrŏng hŏ, yua kơ lu sư gô wơ̆n plơ̆ ih dơ̆ng, na ih dang lĕ ưh kơ đei huach tơmam kiơ ôh
Dah ih chă wơ̆n đe năm sŏng sa tơ hnam ih, lei ih athei wơ̆n lu bơngai dơnuh hin, lu bơngai jơ̆ng jo go kơdŭ, lu bơngai măt tol
Lăm minh 'nu mă oei sŏng sa hơdai Yêsu kơtơ̆ng thoi noh na khan kơ Yêsu: “Dôm lu bơ̆n mă sŏng sa tơ dêh char 'Bok Kei-Dei ning-mônh, hiôk dêh yơh
Lăp hơmet wă jê̆ đang boih, na tơ'ngla sư 'nei wơh đam sư chă pơtruh kơ lu bơngai mă sư wơ̆n noh hei khan: ‘Năm bĕ lu iĕm, tơmam sa hơmet đĭ đang boih
Đei bơngai nai dơ̆ng khan: ‘Inh 'nao đei akăn na inh ưh kơ wăn
“Đam 'nei brŏk brăi tơ hnam na sư roi kơ tơ'ngla sư dôm tơdrong 'nei
Na tơ'ngla sư kơtơ̆ng thoi ei, sư 'blut tơpă, na sư khan hloi kơ đam sư: ‘Ih dah chă năm rim kơ trong jơ̆p lăm pơlei âu chă krao wơ̆n lu bơngai dơnuh hin, lu bơngai jơ̆ng jo go kơdŭ, lu bơngai măt tol, tĕnh
Na tơ'ngla sư 'nei khan kơ đam sư thoi âu dơ̆ng: ‘Ih lĕch đơ̆ng pơlei âu, ih chă năm jơ̆p kơ trong mă tơ yơ yơ, ih tơ'bơ̆p bu bu, ih dui pơđĭ kơ lu sư tơ âu tơ̆p mă 'bĕnh kơ hnam inh 'mơ̆i
Inh khan kơ iĕm tơpă, dôm lu bơngai mă inh wă wơ̆n hơdrol hei ră, lu sư ưh kơ đei bu gơh sa tơmam inh ôh
“Bơngai bu wă kiơ̆ Inh, mă-lei sư 'mêm kơ mĕ 'bă sư, kon akăn sư, 'nhŏng oh sư hloh kơ sư 'mêm kơ Inh păng sư 'mêm kơ akâu sư kơdih, lei sư ưh kơ gơh jing bơngai kiơ̆ Inh ôh
“Pơtih gia dah iĕm wă pơm hnam tih kơjung, lei iĕm athei tơchĕng lăng hơdrol 'mơ̆i wă kơ băt huach dôm yơ, hli kơ jên iĕm ưh kơ mah kơ wă pơm
Dah iĕm ưh kơ đei tơchĕng hơdrol kơ pơm, na iĕm kư̆ kơ mă pơm đĕch, lei hli kơ iĕm kư̆ kơ tơiung đĕch, mă-lei ưh kơ pơkeh, na đĭ-đăng bơngai lu mă 'bôh hnam iĕm noh gô hiĕk achơ̆ kơ iĕm khan
‘Bơngai âu kư̆ kơ mă tơiung hnam sư đĕch, mă-lei ưh kơ đei tơmam wă pơkeh
“Pơtih gia dơ̆ng, dah đei minh 'nu 'bok pơtao anhăk ba mơjĭt-rơbâu 'nu linh sư wă năm blah păng pơtao đe ayăt, na gah đe ayăt wă năm blah sư mơ̆n, lu linh đe ayăt dang 'bar-jĭt rơbâu, na 'bok pơtao ei athei tơchĕng hơdrol 'mơ̆i lu linh sư hăm kĕ ưh
Dah sư tơchĕng ưh kơ kĕ ôh, lei lăp linh đe ayăt oei ataih, sư gô wơh linh sư năm tơ'bơ̆p pơtao đe ayăt, lung sư wă huay kơ tơblah
Kư̆m thoi noh mơ̆n, iĕm athei tơchĕng hơdrol 'mơ̆i, yua kơ bơngai bu ưh kơ tŭk dôm tơdrong sư kơdih, bơngai ei ưh kơ gơh jing bơngai kiơ̆ Inh ôh
“'Boh boih tơmam 'lơ̆ng dêh, mă-lei dah 'boh jing sap, lei bơ̆n ưh kơ đei kiơ wă pơm kơ sư 'băt dơ̆ng
Đei lơ bơngai iŏk jên thuê̆ păng lơ bơngai yoch năm mơ̆ng Yêsu
Na lu bơngai Pharisi păng lu 'bok thây bơtho tơdrong juăt đe Juđê chă mơmơnh khan: “Bơngai âu pơm ăn kơ lu bơngai yoch mơ̆ng sư bơtho, kư̆m sŏng sa hơdai hăm sư mơ̆n
Thoi noh na Yêsu pơma thoi âu
Na mưh iĕm chă 'bôh boih iĕm hiôk tơpă, iĕm tôi sư tơ sơngiĕng
Kư̆m thoi noh mơ̆n, lu linh jang 'lơ̆ng tơ plĕnh, lu sư 'bôh minh 'nu bơngai yoch tơbral kơdih tơdrong yoch sư, lu sư hiôk hloh kơ 'bôh tơsĭn-jĭt tơsĭn 'nu bơngai 'lơ̆ng mă ưh kơ kăl kơ tơbral kơdih tơdrong yoch
Lăp sư 'bôh boih na sư krao lu bôl buăl sư na khan: ‘Inh hiôk tơpă, jên inh đêl hiong 'bôh boih
Kư̆m thoi noh mơ̆n lu linh jang 'lơ̆ng 'Bok Kei-Dei hiôk tơpă mă 'bôh minh 'nu bơngai yoch băt băi tơbral kơdih tơdrong yoch
Yêsu khan dơ̆ng: “Minh 'nu bơngai đei 'bar 'nu kon drŏ-nglo
Kon hơdruch apinh 'bă sư: ‘Klah asong mŭk tơmam kơ inh bĕ 'bă
’ Thoi noh 'bă sư klah asong mŭk tơmam kơ bre sư
Sư lăng nhŭng sa, sư 'ngeng hơdai 'maih sa mơ̆n, mă-lei kơbĭ bu mơnat kơ sư
“Thoi noh sư 'blŏk hơdơ̆r, na sư khan: ‘Lu bơngai jang kơ 'bă inh đei sŏng sa phĭ rơkah rơkai, mă-lei inh 'nâu wă lôch ngôi kơ rơwĕt
Dang ei inh wă iung brŏk, năm khan kơ 'bă inh 'mơ̆i: Ơ 'bă ah, inh pơm yoch hăm 'Bok Kei-Dei păng yoch hăm ih
ưh kơ trŏ ih krao kơ inh kon dơ̆ng boih
Apinh ih lăng inh thoi minh 'nu bơngai jang kơ ih đĕch
Sư khan hloi kơ 'bă sư: ‘Ơ 'bă ah, inh pơm yoch hăm 'Bok Kei-Dei păng yoch hăm ih, ưh kơ trŏ ih krao kơ inh kon dơ̆ng boih
Rôp kon rơmo bek bĕ, bơ̆n 'bet sa, wă kơ hiôk chơt
Bơngai noh tơl: ‘Oh ih brŏk tơ âu na 'bă ih 'bet kon rơmo bek yua kơ sư brŏk oei liĕm akâu 'lơ̆ng mơ̆n
“Mă-lei 'bă sư khan kơ sư: ‘Ơ dăm, e oei hơdai hăm inh ling-lang, dôm mŭk tơmam inh lê̆ đĭ kơ e
Trŏ mơ̆n ba ngôi păng oh e, yua kơ sư nhen lôch boih mă-lei dang ei sư arih dơ̆ng; sư hiong đơ̆ng ba, mă-lei dang ei ba 'bôh sư dơ̆ng
Na bơngai mơdrŏng ei krao sư na khan: ‘Đe khan kơ ih đei tơdrong, na mă inh krao ih tơ âu
Inh wă kơ ih jô̆ đĭ dôm tơmam inh, inh ưh pă ăn kơ ih jang pơm đam kơiĕng inh boih
“Thoi noh na đam kơiĕng sư ei krao đĭ-đăng bơngai mă hre kơ yŏng sư
Sư khan kơ bơngai blŭng-a thoi âu: ‘Ih hre kơ yŏng inh dôm yơ
Bơngai đam kơiĕng ei pơm ưh kơ tơpăt ră, mă-lei yŏng sư kư̆m ngơnh kơ sư chă gơh găi pơm tơdrong arih akâu, yua kơ lu bơngai ala teh âu, lu sư hơgei hloh kơ bơngai lui gah tơdrong tơgŭm dih băl chă 'me akâu jăn wă kơ arih akâu
“Na Inh khan kơ iĕm thoi âu: Jên boih tơmam ala teh âu đĕch mă-lei iĕm gơh yua jên mơ̆n wă tơgŭm bơngai dơnuh hin, na lăp jên iĕm ưh pă yua boih ning-mônh, iĕm gô đei bôl buăl lơ sơng iŏk iĕm tơ plĕnh ti
“Bơngai bu pơm tơpăt mă tơdrong iĕ, bơngai noh sư kư̆m gô pơm tơpăt tơdrong tih mơ̆n
Bơngai bu pơm ưh kơ tơpăt đơ̆ng tơdrong iĕ, sư kư̆m ưh kơ tơpăt kơ tơdrong tih
Dah iĕm ưh kơ pơm tơpăt tơdrong wei-lăng mŭk tơmam ala teh âu, lei 'Bok Kei-Dei kư̆m ưh kơ wă ăn kơ iĕm wei-lăng mŭk tơmam tơ kơpal plĕnh ti mơ̆n
Dah iĕm ưh kơ pơm tơpăt wei-lăng mŭk tơmam 'Bok Kei-Dei ăn kơ iĕm yua tơ ala teh âu, lei Sư kư̆m ưh kơ wă pơsư̆ ăn kơ iĕm mŭk tơmam tơ plĕnh ti mơ̆n
Lu bơngai Pharisi kư̆m kơtơ̆ng dôm tơdrong Yêsu bơtho noh mơ̆n, na lu sư pơm hiĕk kơ Yêsu yua kơ lu sư 'mêm kơ mŭk tơmam tơ ala teh âu
“'Bok Kei-Dei pơkă ăn kơ bơ̆n tơdrong juăt Sư sơ̆ păng wơh lu bơngai pơtruh nơ̆r Sư lăp truh tơ Yôhan đĕch
Na đơ̆ng Yôhan pơtơm bơtho sơ̆ truh dang ei nhôn bơtho tơdrong 'nao 'lơ̆ng 'Bok Kei-Dei wă pơklaih kon bơngai đơ̆ng tơdrong yoch na pơgơ̆r lu sư, na đĭ-đăng bơngai wă tơpă kơ 'Bok Kei-Dei pơgơ̆r lu sư thoi noh
Mă-lei dôm tơdrong juăt 'Bok Kei-Dei pơkă, ưh kơ layơ hiong mă minh tơdrong iĕ ioch đơ̆ng Sư pơkă, mă truh tơ plĕnh teh hiong tôch ning-mônh, sư oei khŏm khŏm
Mă tơdrong achăng akăn kư̆m lei-lăi, bơngai bu achăng akăn sư na iŏk akăn plơ̆ng, bơngai noh sư yoch boih yua kơ sư kơđang kơ̆l ako pơ'brơh kơ akăn sư
Bơngai bu iŏk akăn mă đơ̆ng đe achăng lê̆ boih, bơngai noh kư̆m yoch mơ̆n
Yêsu khan dơ̆ng thoi âu: “Sơ̆ đei minh 'nu bơngai mơdrŏng, sư juăt kơ hrŭk ao 'lơ̆ng rŏ păng sŏng sa jơnap ling-lang
Na 'bok mơdrŏng ei krao pơret Abraham thoi âu: ‘Ơ Abraham, apinh ih mơnat kơ inh 'biơ̆, ih wơh Lasarơ năm djrŭ ti sư tơ đak năm kơtoh kơ 'bơ̆r inh 'biơ̆ bĕ wă klaih rơhing 'biơ̆, yua kơ inh oei lăm dơnâu ŭnh tŏ hang dêh
Păng kư̆m đei sơlŭng jrŭ păng să tăm sơlam bơ̆n, na mă nhôn wă năm tơ iĕm ưh kơ gơh păng iĕm wă năm tơ nhôn kư̆m ưh kơ gơh mơ̆n
wă kơ lu sư tơbral kơdih tơdrong yoch na huay kơ phak lăm dơnâu ŭnh thoi inh âu
'Bok mơdrŏng ei khan: ‘Ơ Abraham ah, inh băt tơpă lu sư ưh kơ 'maih mơ̆ng ôh kơ đe bơtho
Mă-lei dah đei bơngai iung arih đơ̆ng lôch, lei lu sư gô tơbral kơdih tơdrong yoch tơpă
Na Abraham khan: ‘Dah lu sư ưh kơ wă mơ̆ng lu đe bơtho tơdrong 'Bok Kei-Dei pơkă păng tơdrong lu bơngai pơtruh nơ̆r 'Bok Kei-Dei, mă sư 'bôh bơngai iung arih đơ̆ng lôch, sư kư̆m ưh kơ lui 'mơ̆i
Yêsu khan kơ lu bơngai pơhrăm păng Sư thoi âu: “Tơpă yơh iĕm gô đei tơdrong đe pơhlŭ iĕm wă kơ iĕm pơm yoch, mă-lei lu bơngai mă pơhlŭ iĕm noh sư gô pơmat-tat
Bơngai bu dang ei juăt pơhlŭ lu bơngai 'nao lui pơm yoch, pơtih gia đe dah chô̆ ako sư tơ tơpăl tơmo sơ̆, hơtat lê̆ sư tơ klŏng đak dơsĭ, lei sư hiôk 'biơ̆, yua kơ sư huay kơ gơh pơhlŭ đe pơm yoch dang ei
Dah sư pơm yoch kơ iĕm tơpơh 'măng lăm minh năr, na rim 'măng sư yoch kơ iĕm sư kư̆m năm hơlêm iĕm, lei iĕm 'nĕ pă jô̆ yo kơ sư dơ̆ng
Lu jơ̆ng 'bang Kră Yang Yêsu khan kơ Sư: “Apinh Ih tơgŭm nhôn lui kơ 'Bok Kei-Dei kơjăp
Lu đĭch sư jang kiơ̆ kơ tơdrong yŏng sư pơkă ră mă-lei yŏng sư ưh kơ lah kơ bơnê kơ sư ôh
Kơplah Yêsu oei năm tơ Pơlei Jêrusalem, Sư năm sơlam dêh char Samri păng dêh char Galilê
Lăp Yêsu mơ̆t tơ minh pôm pơlei ei, đei mơjĭt 'nu bơngai jĭ chin năm tơ Sư
Lu sư oei ataih 'biơ̆ kơ Yêsu
na lu sư krao 'bơ̆r re thoi âu: “Ơ 'Bok Thây ơi, Ih mơnat kơ nhôn 'biơ̆ bĕ
Yêsu pơma kơ đe kiơ̆ ei păng bơngai mă tơkan tơ Sư ei thoi âu: “Ưh kơ klaih tôm mơjĭt 'nu ôh hă
Bĭ tơsĭn 'nu noh hei tơ yơ
Klaih kơ noh Yêsu khan kơ sư: “Iung brŏk kơ ih bĕ
Tơdrong jĭ ih, yua kơ ih lui, na klaih
Lu bơngai Pharisi jet Yêsu: “Layơ 'Bok Kei-Dei wă pơgơ̆r teh đak
” Yêsu tơl: “'Bok Kei-Dei pơgơ̆r bơ̆n ưh kơ 'bôh păng măt ôh
Ưh kơ đei bu gơh khan: 'Noh, 'Bok Kei-Dei pơgơ̆r boih, yua kơ 'Bok Kei-Dei pơgơ̆r lăm jơhngơ̆m bơ̆n
Na đe gô khan kơ iĕm: 'Bok Krist tơ âu boih
Iĕm 'nĕ kiơ̆ sư năm lăng hŏ
yua kơ năr ei kơnh đĭ-đăng kon bơngai gô 'bôh Inh jur thoi lĕ kơmlat, chêr 'blêt 'bôh jơ̆p-jang kơ teh đak, mă đơ̆ng hơlĕch truh tơ bơmơ̆t
“Mă-lei blŭng-a dang ei Inh gô đei tơdrong anat tơpă 'mơ̆i yua kơ lu bơngai jơhnơr ahrei ưh kơ wă kơ Inh
“Na Inh Kon Bơngai gô jur ning-mônh thoi lĕ đak lip kơplah jơhnơr Nôê sơ̆
Hơdrol kơ đak lip sơ̆ kon bơngai kư̆m oei pơm sa et pơrŏ, thoi et pơkong, et sa tơdrong noh nai dang lĕ kơ năr oei hiôk-hian thoi krô hmă; truh tơ Nôê mơ̆t lăm duk, lu sư kư̆m ưh tam mă băt 'mơ̆i, na truh hĭ kơ đak lip, lu sư lôch đĭ
Na lăp năr 'bok Lot lĕch jăk đơ̆ng Pơlei Sôđôm boih, na 'Bok Kei-Dei tơjruh hloi ŭnh đơ̆ng plĕnh soh Pơlei Sôđôm, lu sư lôch đĭ
Iĕm hăm 'blŏk kơ akăn Lot lôch kơ kiơ sơ̆
Kơplah măng ei kơnh đei 'bar 'nu bơngai tơdăm 'bĭch hơdai, na linh jang 'lơ̆ng gô iŏk anhăk minh 'nu mă lui, minh 'nu ưh kơ lui lê̆ 'bơ̆t noh
Đei 'bar 'nu bơngai drŏ-kăn peh 'ba, linh jang 'lơ̆ng gô iŏk minh 'nu mă lui, minh 'nu ưh kơ lui lê̆ 'bơ̆t noh
“'Bar 'nu bơngai drŏ-nglo oei jang hơdai tơ mir, linh jang 'lơ̆ng gô iŏk minh 'nu mă lui, minh 'nu ưh kơ lui lê̆ 'bơ̆t noh
Klaih kơ noh Yêsu pơma pơtih gia kơ lu sư thoi âu wă kơ lu sư băt kơ krao khan ling-lang huay kơ hăl
“Tơ minh pôm pơlei ei đei minh 'nu 'bok sek tơlang, sư ưh kơ chu yom kơ 'Bok Kei-Dei păng ưh kơ hli kơ đe
Sư năm apinh 'bok sek tơlang 'nei ling-lang ră, mă-lei 'bok 'nei kuă kơ tơdŏng sư
Mă-lei khŏm khŏm 'bok 'nei tơchĕng lăm to thoi âu: ‘Inh ưh kơ chu yom kơ 'Bok Kei-Dei, kư̆m ưh kơ chu kơ đe mơ̆n
Inh kuă kơ tơdŏng sư ră, mă-lei inh hơhrah kơ sư yua kơ sư apinh inh 'bơ'bel na inh chu tơdŏng sư
Inh khan kơ iĕm tơpă, 'Bok Kei-Dei gô tơdŏng hloi lu sư noh
Mă-lei lăp Inh Kon Bơngai jur dơ̆ng ning-mônh, Inh hăm oei 'bôh lu bơngai lui dơ̆ng ưh kơnh lah
Yêsu kư̆m pơma pơtih gia thoi âu dơ̆ng kơ lu bơngai mă ngêh kơdih bơngai 'lơ̆ng mă-lei sư pơjăm đe
Rim giĕng inh juăt kơ ơ̆t kơ por 'bar 'măng
Dôm tơmam inh đei inh juăt kơ pơyơ̆r minh lăm mơjĭt
Na Yêsu khan dơ̆ng: “Inh khan kơ iĕm tơpă, lăp bơngai mă iŏk jên thuê̆ noh brŏk tơ hnam, 'Bok Kei-Dei jô̆ sư klaih đơ̆ng tơdrong yoch boih
Bơngai Pharisi noh 'Bok Kei-Dei ưh kơ jô̆ kơ sư khan klaih đơ̆ng tơdrong yoch ôh, yua kơ bơngai bu pơang akâu kơdih, sư ei gô mơlâu; bơngai bu pơma sơdrĭ tơ ala kơ 'Bok Kei-Dei, na sư 'nei boih 'Bok Kei-Dei 'brơ̆k mơnat tơiung sư
Đe anhăk ba lu hơ'lơ̆p tơ Yêsu, wă kơ Yêsu pel kơ̆l krao khan kơ 'Bok Kei-Dei apinh Sư wei-lăng lu sư
Mă-lei lăp lu bơngai pơhrăm păng Sư 'bôh, lu sư khă kuă ăn đe anhăk năm tơ Sư
Na Yêsu krao lu hơ'lơ̆p noh năm tơ Sư păng khan kơ lu bơngai pơhrăm păng Sư: “'Nĕ pă khă lu hơ'lơ̆p, lê̆ lu sư năm tơ Inh, yua kơ bơngai bu lui thoi lu bơngai hơ'lơ̆p âu lui, bơngai noh 'Bok Kei-Dei pơgơ̆r wei-lăng sư ling-lang
Inh khan kơ iĕm tơpă: Dah bu ưh kơ lui thoi lu hơ'lơ̆p âu lui, bơngai noh 'Bok Kei-Dei ưh kơ pơgơ̆r sư ôh
Đei minh 'nu kră tơring năm jet Yêsu: “Ơ 'Bok Thây, Ih 'lơ̆ng tơpăt, inh pơm thoi yơ wă kơ arih ling-lang hăm 'Bok Kei-Dei
Na 'bok kră tơring noh khan: “Dôm tơdrong noh inh huay ră mă đơ̆ng inh oei iĕ sơ̆ khơ̆ dang ei
'Bok noh kơtơ̆ng Yêsu pơma thoi noh na sư sơ'ngon dêh, yua kơ sư mơdrŏng tơpă
Yêsu 'bôh 'bok noh sơ'ngon na Sư khan: “Lu bơngai mơdrŏng wă mơ̆t tơ dêh char 'Bok Kei-Dei pơgơ̆r anat dêh
Aseh lăk-đa mơ̆t bơlôh jrŭm 'bônh 'biơ̆ kơ bơngai mơdrŏng wă mơ̆t tơ dêh char 'Bok Kei-Dei
Lu bơngai mă mơ̆ng Sư bơtho tơdrong noh jet Sư khan: “Lei bu gơh mơ̆t tơ dêh char 'Bok Kei-Dei lĕ
Na Pêtrôs khan kơ Yêsu: “Bĭ lu nhôn mă achăng lê̆ hnam dơnŏ nhôn yua kơ kiơ̆ Ih boih lơliơ
Yêsu khan dơ̆ng: “Inh khan kơ iĕm tơpă, kơplah oei ala teh âu bơngai bu achăng lê̆ hnam sư, kon akăn sư, 'nhŏng oh sư, mĕ 'bă sư, yua kơ sư jang tơdrong 'Bok Kei-Dei
Na đe khan kơ sư: “Đe kiơ̆ Yêsu Pơlei Nasaret yak trong âu
Lăp sư kơtơ̆ng đe khan thoi noh na sư krao pơret Yêsu: “Ơ Yêsu, ơ 'Bok Krist Kon Sâu pơtao Đawit, apinh Ih mơnat kơ inh 'biơ̆ bĕ
Na Yêsu dơ̆ng athei đe chông ba bơngai măt tol năm tơ Sư
Lăp bơngai măt tol truh tơ Sư na Yêsu jet sư khan
“Ih wă kơ Inh pơm kiơ
” Na bơngai măt tol ei khan: “Ơ 'Bok, inh wă kơ Ih pơklaih măt inh gơh 'bôh hơdah
Na Yêsu khan kơ sư: “Dang ei măt ih 'bôh hơdah
Yua kơ ih lui na măt ih klaih
Yêsu drong mơ̆t tơ Pơlei Jêrikô
Thoi noh na sư kơdâu ploi hơdrol kơ đe, hao tơ kơpal 'long hue tơ teh wă kơ gơh 'bôh Yêsu
Lăp Yêsu truh tơ noh Yêsu ngơk lăng tơ kơpal 'long na khan: “Ơ Sachê, ih jur tĕnh, Inh wă mơ̆t pơdơh tơ hnam ih năr âu
Đĭ-đăng kơ đe 'bôh tơdrong noh na chă pơma kơdih khan: “Lơliơ Yêsu boih khan mơ̆t sŏng sa tơ hnam bơngai yoch
Yêsu khan kơ sư: “Năr âu 'Bok Kei-Dei pơklaih hnam dơnŏ iĕm boih na ih, mă đe jô̆ thoi noh, ih kư̆m kon sâu Abraham thoi đe noh mơ̆n
Inh Kon Bơngai jur tơ ala teh âu wă chă lu bơngai mă kuơ̆l kơ trong wă pơklaih yoch sư
Thoi noh na Sư khan kơ lu bơngai ei: “Đei minh 'nu bơngai pơm tih wă năm tơ dêh ataih wă tơ'bơ̆p 'bok pơtao tơm, yua kơ 'bok pơtao tơm wă pôk sư pơm phŏ sư wă pơgơ̆r dêh char sư kơdih, klaih kơ noh sư gô wih dơ̆ng
Bơngai mă mônh năm tơ yŏng sư khan: ‘Ơ 'bok, sơ̆ inh iŏk minh hlak jên ih, inh năm mơdro sa đei lơi jing mơjĭt hlak dơ̆ng
Bơngai mă 'bar kư̆m pơma lei-lăi khan: ‘Ơ 'bok, sơ̆ ih ăn kơ inh minh hlak jên hu, inh năm mơdro sa đei lơi pơđăm hlak
Inh hli kơ ih na inh 'nŭng 'măn lê̆ yua kơ inh băt kơ ih bơngai chă pơgŏ nhôn, na ih athei nhôn năm mơdro ăn kơ ih thoi bơngai nai pơtăm 'ba, na ih gô kĕch iŏk
Na yŏng sư khan: ‘Ơ dăm, ih bơngai ưh kơ chu dêh
Ih jô̆ kơ inh iŏk jên đơ̆ng iĕm mơdro thoi lĕ bơngai kĕch iŏk 'ba đơ̆ng đêl đe pơtăm hă
Lu bơngai jang kơ sư khan: ‘Ơ 'bok, sư đei mơjĭt hlak jên boih lah, liơ ih khan wă ăn kơ sư dơ̆ng
Gah lu bơngai mă ayăt kơ inh, ưh kơ wă kơ inh pơm pơtao pơgơ̆r lu sư, iĕm dui anhăk lu sư tơ âu, pơlôch lu sư 'bơ̆t anăp inh
Yêsu bơtho tơdrong noh đang boih na Sư năm tơ Pơlei Jêrusalem, Sư yak hơdrol kơ lu đe tơpôl noh
Lăp Yêsu wă jê̆ truh Pơlei Betphagê păng Pơlei Bethani, 'bơ̆t kông Ôliwơ, Yêsu đei wơh 'bar 'nu bơngai pơhrăm păng Sư khan
Dah đe khan: ‘Biĕm iŏk pơm kiơ
’ Biĕm khan kơ sư thoi âu: ‘Kră Yang wă yua 'biơ̆
Lăp bre sư năm truh tơ noh 'bôh 'blep tơpă thoi lĕ Yêsu khan hei
Lăp bre sư yaih iŏk aseh iĕ noh, na tơ'ngla aseh iĕ noh jet bre sư: “Biĕm iŏk pơm kiơ kơ aseh iĕ noh
Bre sư khan: “Kră Yang wă yua 'biơ̆
Kơplah Yêsu oei hao aseh iĕ nơnăm rok trong na đei lơ bơngai lơ̆k ao lu sư kơdih rok trong wă kơ mă rŏ
Kơplah lu sư jur đơ̆ng kông Ôliwơ, na đei lơlap lơlang lu bơngai lui lu sư chhôk na pơma re 'bơ̆r wă ư-ang kơ 'Bok Kei-Dei, yua kơ lu sư băt Yêsu Kon 'Bok Kei-Dei gơh pơm lơ tơdrong mơsêh mơyang tơpă
Na lu sư khan
“Bơnê kơ Pơtao bơ̆n truh tơ âu yua kơ Kră Yang wơh wă ăn kơ bơ̆n hiôk-hian
Bơnê kơ 'Bok Kei-Dei kơpal plĕnh ti
Na Yêsu khan tơwih kơ lu sư: “Inh khan kơ iĕm tơpă, dah lu sư thĕng, lei lu tơmo kư̆m gô pơma ư-ang mơ̆n ưh kơ lê̆ ôh
Sư nhơ̆m hmoi rah pơma rah thoi âu: “Ơ Pơlei Jêrusalem, năr âu dah iĕm băt kơ Inh Bơngai wă pơklaih iĕm, lei iĕm hiôk dêh, ưh kơ đei tơdrong gleh truh kơ iĕm năr noh kơnh ôh
Mă-lei iĕm ưh kơ hlôh tơdrong Inh wă pơklaih iĕm dang ei
Yêsu mơ̆t tơ hnam akŭm 'Bok Kei-Dei tơm na Sư pơpuh đe mơdro lăm noh
Mă-lei lu sư ưh kơ gơh rôp thoi yơ, yua kơ lu sư hli kơ kon bơngai 'bĕnh-'bang hưch hanh wă mơ̆ng Sư bơtho tơpă
Minh năr ei kơplah Yêsu oei bơtho đe tơdrong 'nao 'lơ̆ng tơ lăm hnam akŭm 'Bok Kei-Dei tơm, na lu 'bok soi tih, lu thây bơtho tơdrong juăt, hăm lu đe kră sek tơlang năm jet Yêsu khan: “Apinh Ih roi kơ nhôn bu ăn kơ Ih pơpuh đe mơdro đơ̆ng hnam akŭm âu păng chă bơtho đe lăm hnam akŭm âu mơ̆n
Dah bơ̆n khan đơ̆ng kon bơngai, lei hli kơ lu kon pơlei klơ̆m bơ̆n păng tơmo, yua kơ lu sư lui kơ Yôhan bơngai pơtruh nơ̆r 'Bok Kei-Dei tơpă
Na Yêsu khan kơ lu sư: “Lei Inh kư̆m ưh kơ roi ăn kơ iĕm bu ăn kơ Inh pơpuh đe păng bơtho đe tơ lăm hnam akŭm âu mơ̆n
Lăp trŏ kơ bơyan plei hơmu đum boih, na sư wơh minh 'nu đĭch sư năm tơ lu bơngai jang mơng mir hơmu noh wă iŏk plei hơmu mă đei 'măn kơ tơ'ngla sư
Mă-lei lu bơngai jang mơng mir plei hơmu noh rôp tôn teh tơbrŏk sư hoh hoh đĕch
Na 'bok tơ'ngla mir noh wơh dơ̆ng minh 'nu đĭch sư, mă-lei lu bơngai jang mơng mir hơmu noh kư̆m oei tôn teh păng pơma kơnê̆ kơ sư, tơbrŏk sư hoh hoh đĕch mơ̆n
Na 'bok tơ'ngla mir hơmu noh khan: ‘Inh wă pơm thoi yơ kih
Inh athei wơh kon tơdăm inh mă 'mêm kơdih, rŏ lăng lu đe noh kư̆m chu yom kơ sư mơ̆n thâu
Na lu sư rôp hloi kon 'bok tơ'ngla mir hơmu noh hiŏng hơtat tơ jih mir pơlôch hloi
Thoi noh boih na 'bok tơ'ngla mir gô pơm kiơ kơ lu bơngai noh
Sư gô năm pơlôch pơđĭ lu bơngai noh, na sư pơjao ăn kơ lu bơngai nai jang dơ̆ng
Lăp lu bơngai mơ̆ng Yêsu bơtho kơtơ̆ng thoi noh, na lu sư khan: “Apinh 'Bok Kei-Dei 'nĕ ăn tơdrong noh truh tơ nhôn
Na nhôn apinh Ih khan kơ nhôn, kiơ̆ kơ tơdrong juăt bơ̆n bơngai Juđê, bơ̆n hăm gơh ăn jên thuê̆ kơ Sêsar, pơtao đe Rôm mă pơgơ̆r bơ̆n dah ưh
Na Yêsu băt kơ lu đe noh wă plĕch-ploch kơ Sư na Sư khan kơ lu đe noh thoi âu
Thoi noh na Yêsu khan: “Jên âu rup Sêsar tơpă na bơ̆n athei thuê̆ kơ sư yua kơ sư pơgơ̆r
Tơmam 'Bok Kei-Dei bơ̆n athei pơyơ̆r kơ 'Bok Kei-Dei yua kơ Sư tơgŭm ăn kơ bơ̆n
Lu sư ưh kơ gơh pơm kơ Yêsu wă kơ Sư pơma yoch 'bơ̆t anăp lu kon pơlei pơla ôh
Na lu sư thĕng pă đei jet dơ̆ng boih yua kơ lu sư mơ̆ng Yêsu pơma tơwih kơ lu sư trŏ tơpă
“Ơ 'Bok Thây, Môis chih ată kơ bơ̆n sơ̆ thoi âu: ‘'Nhŏng bu lôch, mi sư adro ưh kơ đei kon, oh sư athei iŏk mi sư pơm akăn na pơjing kon kơ 'nhŏng sư
Tơpo hơtuch akăn lu sư noh kư̆m lôch kiơ̆ lu sư mơ̆n
Ih khan kon bơngai gô iung arih, na mưh lu sư iung arih đơ̆ng lôch ning-mônh, akăn lu sư 'noh jing akăn bu kơ lu sư mă tơpă, yua kơ tơpơh 'nu drŏ-nglo iŏk minh 'nu drŏ-kăn
Lu khŭl Sađusê pơjah pơjăng păng Sư thoi noh wă kơ Sư thuơ pơma ưh kơ trŏ
Yêsu khan kơ lu sư: “Lu bơngai ala teh âu tơiŏk dih băl
mă-lei lu bơngai mă 'Bok Kei-Dei pơklaih sư, ăn sư gơh iung arih ning-mônh, lu sư ưh pă tơiŏk dih băl dơ̆ng boih
Đei lu thây bơtho tơdrong juăt đe Juđê mơ'nah khan kơ Yêsu: “Ơ 'Bok Thây, Ih drơ̆ng hơgei tơpă
Đơ̆ng rŏng kơ noh đe ưh pă pơ̆n jet Yêsu dơ̆ng boih
Yêsu jet lu đe ei khan: “Lơliơ lu 'bok thây bơtho tơdrong juăt đe Juđê khan 'Bok Krist mă 'Bok Kei-Dei wơh pơm Pơtao, Sư kon sâu pơtao Đawit đĕch
tơ̆p Inh blah rôp lu bơngai mă ayăt kơ Ih thuơ tơ kơnơl jơ̆ng Ih
Đawit krao kơ 'Bok Krist Yŏng Kơdră sư, na lơliơ dang ei khan 'Bok Krist jing kon sâu Đawit đĕch lĕ
Yêsu bơtho lu bơngai pơhrăm păng Sư, na đĭ-đăng lu kon pơlei pơla kiơ̆ ei oei mơ̆ng Sư mơ̆n
Yêsu hue lăng lu bơngai mơdrŏng pơyơ̆r tah jên lơ tơpă lăm kơthŭng tơ hnam akŭm 'Bok Kei-Dei tơm
Na Yêsu kư̆m 'bôh minh 'nu yă adro dơnuh tah lăp 'bar hlak jên ngang
Na Yêsu khan kơ lu bơngai pơhrăm păng Sư ei thoi âu: “Inh khan kơ iĕm tơpă, yă adro dơnuh âu sư dang tah lơ hloh kơ đĭ-đăng lu bôl buăl nai
kơlih kơ lu bôl nai pơyơ̆r tơmam rơkah sư đĕch; yă adro âu dơnuh tơpă, mă-lei sư pơyơ̆r đĭ hloi jên sa sư
Lu bơngai oei 'bơ̆t ei 'bôh hnam akŭm 'Bok Kei-Dei tơm pơm păng tơmo rŏ păng 'bôh tơmam đe pơyơ̆r kơ 'Bok Kei-Dei sơ̆ pơm tơmam pơrŏ tơ hnam akŭm Sư, lu sư pơma khan: “Ô rŏ dêh
Lu sư jet Yêsu: “Ơ 'Bok Thây, apinh Ih roi kơ nhôn layơ đe wă pơrăm hnam akŭm 'Bok Kei-Dei tơm păng wă kơ nhôn băt tơdra thoi yơ tơdrong noh gô truh
Na Yêsu khan: “Iĕm athei kơchăng kơdih hli kơ đe wă pơhlŭ pơlung iĕm kiơ̆ sư
Ning-mônh gô đei lơ bơngai truh, na lu sư anăn măt Inh khan sư kơdih 'Bok Krist păng khan wă jê̆ truh năr tôch boih
'Noh iĕm 'nĕ kiơ̆ kơ lu sư hŏ
Yêsu oei bơtho khan: “Kơplah ei kơnh dêh âu gô iung blah dêh to, dêh to iung blah dêh nai
Đe rôp iĕm ră, mă-lei iĕm kư̆m gơh ră roi kơ sư tơdrong 'nao 'lơ̆ng kơplah iĕm dơ̆ng 'bơ̆t anăp lu sư
Iĕm 'nĕ kơ mah tơchĕng hơdrol kơ tơdrong iĕm wă pơma dŏng akâu iĕm kơdih 'bơ̆t anăp lu sư
yua kơ Inh gô ăn kơ iĕm 'bơ̆r đon hơgei, na lu bơngai ayăt 'noh gô thuơ kơ iĕm
“Lu mĕ 'bă iĕm hăm 'nhŏng oh iĕm păng kơtum kơtŏng iĕm, bôl juăt iĕm, gô jao iĕm ăn kơ đe kră sek tơlang, na lu iĕm mơ'nah sư gô pơlôch
Đĭ-đăng kơ bơngai gô areh arĕnh kơ iĕm yua kơ iĕm lui kơ Inh
Mă-lei gah tơdrong arih ling-lang, iĕm ưh kơ hiong kiơ ôh, mă khan minh dăng sŏk kư̆m ưh kơ hiong mơ̆n
Dah iĕm adrin tơpă lei iĕm huay kơ hiong tơdrong arih ling-lang ôh
Yêsu oei bơtho lu sư thoi âu: “Lăp iĕm 'bôh linh lơ tơpă oei tăp dăr kơ Pơlei Jêrusalem, lei iĕm băt kơ lu sư wă jê̆ mơ̆t blah lăm pơlei iĕm pơchah pơchek đĭ
Kơplah noh lu bơngai mă oei tơ dêh Juđê athei jăk tơ kông, lu bơngai mă oei lăm Pơlei Jêrusalem âu athei kơdâu jăk đơ̆ng pơlei, lu bơngai mă oei tơ 'ngoaih Pơlei Jêrusalem 'nĕ pă mơ̆t tơ pơlei dơ̆ng
Năr noh kơnh trŏ kơ năr 'Bok Kei-Dei wă phak lu bơngai Juđê thoi sơ̆p hla bơar 'Bok Kei-Dei khan mă đơ̆ng sơ̆, gô trŏ kơ năr noh tơpă
'Bok Kei-Dei gô gơgŭ sơnglŏng đơ̆ng plĕnh na kon bơngai chang gô kơ tơdrong anat anot wă truh tơ jơ̆p-jang kơ ala teh âu, na lu sư hli dang lĕ kơ wă lôch
Kơplah noh đe gô 'bôh Inh Kon Bơngai 'lơ̆ng rŏ mơsêh mơyang tih-tin jur hăm hơmơ̆l
Lăp iĕm pơtơm 'bôh dôm tơdrong noh hei na iĕm hiôk chơt, yua kơ 'Bok Kei-Dei wă dŏng pơklaih iĕm boih
Yêsu roi pơtih gia kơ lu sư thoi âu dơ̆ng: “Iĕm tơchĕng lăng kơ 'long hơra păng mă dôm lu 'long nai
Lăp iĕm 'bôh dơng sư hơđoh chăt hla, 'noh iĕm băt kơ wă jê̆ bơyan 'mi boih
Inh khan kơ iĕm tơpă, jơhnơr noh gô 'bôh tơpă tôm tơdrong Inh roi kơ iĕm noh hei
Plĕnh teh gô hiong tôch đĭ, mă-lei dôm tơdrong Inh pơma ưh kơ đei layơ hiong tôch ôh, gô 'bôh tơpă
Thoi noh na iĕm athei kơchăng păng krao khan ling-lang wă kơ iĕm kĕ ĕnh dôm tơdrong noh na dơ̆ng 'bơ̆t anăp Inh Kon Bơngai ning-mônh
Wă jê̆ truh năr giĕng sa 'Bĕng Mi Ưh Kơ Đei 'Buih Pông mă đe kư̆m anăn Giĕng Năm Brih
Na lu 'bok soi tih hăm lu thây bơtho tơdrong juăt đe Juđê, lu sư chă đon wă kơ gơh tơtông rôp pơlôch Yêsu, yua kơ lu sư hli kơ rôp Yêsu 'bơ̆t anăp đe kon pơlei pơla
Kơplah noh yang Satan mơ̆t lăm jơhngơ̆m Juđa mă đe kư̆m anăn Ikariôt, bơngai minh 'nu đơ̆ng lăm mơjĭt-'bar 'nu bơngai pơhrăm păng Yêsu
Thoi noh na Juđa năm tơ lu 'bok soi tih păng lu kră linh gak hnam akŭm 'Bok Kei-Dei tơm wă chă tơdrong thoi yơ gơh rôp Yêsu jao kơ lu sư
Na lu 'bok soi păng lu kră linh noh lăp đon tơpă mah pơkă khan wă apah kơ Juđa jên
Trŏ kơ năr đe pơm giĕng boih, na rim kơ đe juăt kơ 'bet sa triu kơ Năr Giĕng Năm Brih sa 'Bĕng Mi Ưh Kơ Đei 'Buih Pông
Bre sư jet Yêsu: “Ih wă kơ nhi hơmet kơ bơ̆n tơmam sa tơ yơ
Yêsu khan: “Đơ̆ng âu biĕm mơ̆t tơ Pơlei Jêrusalem, tơ ei biĕm gô tơ'bơ̆p minh 'nu bơngai glơng ge đak, na biĕm kiơ̆ hloi sư
Sư mơ̆t tơ hnam ayơ, biĕm mơ̆t kiơ̆ sư tơ noh hloi mơ̆n
Na biĕm apinh tơ'ngla hnam noh thoi âu: ‘'Bok Thây athei nhi jet ih, tơ yơ anih Sư wă sŏng sa kơ Năr Giĕng Năm Brih, lu bơngai pơhrăm păng Sư kư̆m wă sŏng sa hơdai hăm Sư mơ̆n
Trŏ jơ sŏng sa, na Yêsu hăm lu jơ̆ng 'bang Sư tơoei sŏng sa hơdai tơ gơ'bang tang-dŏ noh
Yêsu khan kơ lu sư: “Inh lăp đon hiôk tơpă đei sŏng sa kơ Năr Giĕng Năm Brih hơdai hăm iĕm hơdrol kơ Inh wă lôch
Klaih kơ noh Yêsu iŏk minh pôm kơchŏk đak hơmu, krao khan bơnê kơ 'Bok Kei-Dei na khan: “Iĕm iŏk kơchŏk đak hơmu âu asong dih băl huch
Inh khan kơ iĕm tơpă, Inh ưh pă huch boih đak hơmu âu tơ̆p mă truh tơ năr 'Bok Kei-Dei pơgơ̆r ning-mônh 'mơ̆i
Mă-lei bơngai wă plơ̆ plĕch kơ Inh, sư oei sŏng sa hơdai păng Inh dang ei
Inh Kon Bơngai gô lôch 'blep trŏ thoi 'Bok Kei-Dei pơkă, mă-lei mơnat kơ bơngai mă plơ̆ plĕch Inh 'noh đĕch pŭ tơdrong pơmat
Lu bơngai pơhrăm păng Yêsu pơjah pơjăng dih băl kơ tơdrong lăm lu sư bu tih hloh kơ tơduă sư
Na Yêsu khan kơ lu sư: “Lu 'bok pơtao dêh đe, lu sư chă wơh pơgŏ lu bơngai sư pơgơ̆r
“Đơ̆ng sơ̆ khơ̆ dang ei Inh đei lơ tơdrong đe chă pơm kơ Inh, mă-lei iĕm ưh kơ achăng lê̆ Inh ôh
Thoi noh na Inh gô ăn kơ iĕm pơgơ̆r đe kư̆m thoi 'Bă Inh ăn kơ Inh pơgơ̆r iĕm mơ̆n
Iĕm gô sŏng sa hơdai păng Inh kơplah Inh pơgơ̆r ning-mônh păng iĕm kư̆m pơm pơtao sek tơlang kơ mơjĭt-'bar khŭl bơngai Isơrael
Pêtrôs khan kơ Sư: “Ơ 'Bok, mă đe tah inh lăm hnam phak hơdai păng Ih, dah pơlôch inh hơdai păng Ih, mă-lei inh kư̆m ưh kơ wă sơngah kơ Ih ôh
Na Yêsu khan kơ sư thoi âu: “Ơ Pêtrôs, Inh khan kơ ih tơpă, măng kơnh boih, hơdrol kơ iĕr wă ŏ, ih gô sơngah kơ Inh pêng 'măng khan ih ưh kơ băt kơ Inh
Na Yêsu khan kơ lu sư dơ̆ng: “Sơ̆ Inh wơh iĕm năm chă bơtho đe, na Inh khan kơ iĕm 'nĕ kơ chĕp ba jên, mă kơdŭng tah tơmam, dah chơkhŏ, na iĕm hăm kơ'bah kơ tơdrong kiơ ưh sơ̆
Lăp lu sư truh tơ ei, Yêsu khan kơ lu sư: “Iĕm athei krao khan kơ 'Bok Kei-Dei wă kơ iĕm huay kơ lui kơ yang Satan pơhlŭ
Đơ̆ng noh na Yêsu năm ataih ataih 'biơ̆ kơ lu đe noh na Sư sơtơ̆p kŭl-tăng krao khan kơ 'Bă Sư 'Bok Kei-Dei
Sư khan: “Ơ 'Bă, dah gơh, lei ăn kơ Inh gơh klaih đơ̆ng tơdrong gleh âu
Mă-lei Ih 'nĕ pơm kiơ̆ kơ Inh, pơm kiơ̆ kơ Ih đĕch
Na đơ̆ng noh blư kơ minh 'nu linh jang 'lơ̆ng đơ̆ng plĕnh jur tơ Sư wă tơgŭm Sư
Yêsu hli sơ'ngon tơpă, na Sư rai adrin krao khan kơ 'Bok Kei-Dei rai dêh mah tuh bơuh bơang thoi lĕ kơ pham lĕch đơ̆ng akâu Sư
Yêsu iung đơ̆ng krao khan wih tơ lu bơngai pơhrăm păng Sư 'bôh lu sư oei tep, yua kơ lu sư sơ'ngon dêh
Na Yêsu khan kơ lu sư: “Yua kơ kiơ iĕm tep
Iung adrin krao khan 'biơ̆ bĕ, wă kơ iĕm huay kơ lui kơ yang Satan pơhlŭ
Na Yêsu khan hloi kơ sư thoi âu: “Ơ Juđa, lơliơ mă ih pơm pơrŏ chŭm Inh wă plơ̆ plĕch Inh Kon Bơngai
Lăp lu bơngai pơhrăm păng Yêsu 'bôh đe wă năm rôp Yêsu boih na lu sư jet Yêsu thoi âu: “Ơ 'Bok, Ih hăm wă kơ nhôn koh lu sư păng đao
Na minh 'nu lăm lu bơngai pơhrăm păng Yêsu hloch hloi đao koh kơtĕch hloi hla đon gah 'ma đĭch 'bok soi tơm
Yêsu khan kơ sư: “Iĕm 'nĕ kơ koh lu sư
” Na Sư pel đon đĭch 'bok soi, na klaih hloi
Yêsu khan kơ lu 'bok soi tih, hăm lu kră linh gak hnam akŭm tơm păng lu đe kră mă năm rôp Sư, thoi âu: “Lơliơ iĕm năm tơ âu chĕp tak đao 'long tơnôn dang lĕ đe wă rôp bơngai tơtông klĕ
Bĭ rim năr Inh oei tơ tŏk-bŏk lu iĕm tơ lăm hnam akŭm tơm, na iĕm kuă kơ kiơ kơ rôp Inh tơ noh lĕ
Mă-lei iĕm oei kiơ̆ kơ yang Satan mă oei pơgơ̆r dôm lu bơngai oei lăm măng mu na trŏ năr iĕm rôp Inh boih
Na lu sư rôp hloi Yêsu anhăk Sư tơ hnam 'bok soi tơm
Na Pêtrôs kiơ̆ lăng Sư đơ̆ng rŏng đơ̆ng rŏng Sư ataih ataih
Đei minh 'nu drŏ-kăn đam 'bok soi tơm oei ngôi kiơ̆ cham ei, sư kơnăl kơ Pêtrôs nhên yua kơ hơdah ŭnh, na sư 'bloh lăng Pêtrôs khan hloi: “Bơngai âu kư̆m oei hơdai păng Yêsu mơ̆n
Mă-lei Pêtrôs sơngah khan: “Ơ duch, inh ưh kơ băt kơ Sư ôh
Đơ̆ng rŏng kơ noh dang minh jơ đei minh 'nu bơngai nai dơ̆ng khan thoi âu: “'Nâu kư̆m bơngai oei hơdai păng Sư tơpă yua kơ sư kư̆m bơngai đơ̆ng dêh Galilê thoi Yêsu mơ̆n
Mă-lei Pêtrôs khan: “Ơ ma, inh ưh kơ băt ôh ih wă pơma kơ inh tơdrong kiơ ră
” Kơplah Pêtrôs oei pơma sơngah kơ tơdrong ei, lêk kơ iĕr ŏ hloi
Na Kră Yang Yêsu hue lăng Pêtrôs, na Pêtrôs 'blŏk hơdơ̆r kơ nơ̆r Kră Yang Yêsu pơma pơkă lê̆ hơdrol hei khan: “Măng kơnh boih hơdrol kơ iĕr wă ŏ ih gô sơngah kơ Inh pêng 'măng
Thoi noh na sư lĕch hmoi ơh kơdih sư
Lu bơngai gak Yêsu tôn teh che bơle kơ Sư
Lu sư đơ̆p muh măt Yêsu păng che na tŭr akâu Sư păng khan: “Ih mơsêh, Ih mơyang na dang ei roi lăng kơ nhôn bu tŭr Ih
Lu sư pơma che bơle kơ Sư tôm tĕch
Mă Inh jet iĕm tơdrong kiơ kiơ, iĕm kư̆m kuă kơ drơ̆ng Inh mơ̆n
Đơ̆ng âu truh tơ ning-mônh Inh Kon Bơngai gô oei gah 'ma kơ 'Bok Kei-Dei mă mơsêh mơyang tơpă na pơgơ̆r
Na lu sư khan: “Bơ̆n mah kăl kơ kiơ chă bơngai nai wă jâu Sư dơ̆ng, yua kơ đĭ-đăng kơ bơ̆n kơtơ̆ng boih Sư pơma blông kơ 'Bok Kei-Dei
Na Pilat khan kơ lu 'bok soi tih păng đĭ-đăng lu bơngai tơpôl oei kiơ̆ ei: “Inh 'bôh bơngai 'nâu ưh kơ đei tơdrong yoch kiơ ôh
Mă-lei lu sư khan thoi âu dơ̆ng wă pơlŭt Pilat kư̆m jâu Sư bơngai yoch: “Yêsu âu chă pơchŭt đe kon tơring tơrang jơ̆p kơ dêh Juđê đơ̆ng tơring Galilê mah truh tơ bơ̆n âu
Lăp Hêrôt 'bôh Yêsu na sư hiôk tơpă yua kơ Hêrôt đơ̆ng sơ̆ chang wă tơ'bơ̆p Yêsu ră, yua kơ sư kơtơ̆ng ang Yêsu gơh pơm tơdrong mơsêh mơyang na sư 'maih lăng dêh
Thoi noh na Hêrôt jet Sư lơ tơdrong mă-lei Yêsu 'nhŏ kơ drơ̆ng hơya minh nơ̆r 'biơ̆
Lu 'bok soi tih păng lu 'bok thây bơtho tơdrong juăt đe Juđê kư̆m oei 'bơ̆t ei mơ̆n na lu sư jâu Yêsu dêh
Đơ̆ng sơ̆ bre Hêrôt păng Pilat, bre sư areh arĕnh dih băl ră, mă-lei truh năr 'nei bre sư jing tơmơ̆t băl pôm jơhngơ̆m đon
Na Pilat krao akŭm lu 'bok soi tih, lu đe kră tơring păng lu kon pơlei pơla
Hêrôt kư̆m ưh kơ 'bôh Sư pơm tơdrong yoch mơ̆n, na sư mah tơwih Yêsu tơ bơ̆n dơ̆ng
Sư ưh kơ đei pơm tơdrong yoch ôh, na lơliơ bơ̆n pơlôch Sư gơh trŏ lĕ
Inh gô ăn kơ lu linh teh pơjĭ Sư păng sơnguĕt na đơ̆ng noh tơlĕch Sư đĕch
'Barra'ba noh đe tah sư lăm hnam phak yua kơ sư iung blah lu 'bok pơgơ̆r tơ lăm Pơlei Jêrusalem, na kơplah ei sư kư̆m chă pơlôch đe mơ̆n
Pilat oei pơma pơlung lu sư dơ̆ng yua kơ Pilat wă tơlĕch Yêsu tơpă ră
Mă-lei lu đe ei pơma 'bơ̆r re pơlŭt Pilat khŏm khŏm athei sư pơ̆ng pơlôch Yêsu tơ 'long pơglang
Na khŏm khŏm jing jei hĭ lu đe noh tơpă
Thoi noh na Pilat jing chu ăn kơ lu sư pơ̆ng pơlôch Yêsu tơ 'long pơglang
Mă-lei Yêsu hue lăng tơ lu sư păng khan: “Ơ lu drŏ-kăn Pơlei Jêrusalem, iĕm 'nĕ pă hmoi kơ Inh
Iĕm athei hmoi kơ lu tơduă iĕm păng đe kon iĕm đĕch
Yua kơ ning-mônh gô đei tơdrong anat anot truh tơpă na đe gô khan thoi âu: ‘Lu bơngai akâu pôm păng lu bơngai ưh kơ lah đei kon, lu sư đĕch hiôk
Dah đe pơm kơnê̆ dang âu kơ Inh bơngai mă ưh kơ pơm yoch yua kơ Inh thoi lĕ kơ 'long adrih đĕch, bĭ đe gô pơm dang yơ kơ lu bơngai pơm yoch, yua kơ lu sư thoi lĕ kơ 'long ŭnh kro, ŭnh 'bônh kơ sa tơpă
Lu linh ei anhăk ba bre 'bar 'nu bơngai yoch, lu linh kư̆m wă pơ̆ng pơlôch bre sư hơdai păng Yêsu mơ̆n
Lu kon pơlei pơla dơ̆ng 'bơ̆t ei wă lăng đe pơlôch Yêsu
Lu đe 'bok tih Juđê che bơle kơ Yêsu khan thoi âu: “Sư gơh pơklaih đe sơ̆, na dang ei dah Sư 'Bok Krist tơpă mă 'Bok Kei-Dei rơih wă pơm Pơtao bơ̆n lei lê̆ Sư pơklaih akâu Sư kơdih lăng
Na lu sư khan thoi âu: “Dah Ih Pơtao bơngai Juđê tơpă, lei Ih pơklaih akâu Ih kơdih lăng
Mă-lei gah bôl sư minh 'nu noh khă sư thoi âu: “E ưh kơ hli kơ 'Bok Kei-Dei hă
Đĭ-đăng kơ bơ̆n âu wă lôch kơ đe pơ̆ng bơ̆n yua kơ đe jô̆ bơngai yoch
Đe pơ̆ng pơlôch ba trŏ boih yua kơ ba pơm tơdrong yoch tơpă
Mă-lei Sư âu ưh kơ đei pơm tơdrong yoch kiơ ôh
Na bơngai ei khan kơ Yêsu thoi âu: “Ơ Yêsu, apinh Ih mơnat kơ inh 'biơ̆ hŏ lăp Ih pơm Pơtao nhôn ning-mônh
Yêsu khan kơ sư: “Inh khan kơ ih tơpă, năr âu hloi boih ih gô oei hơdai păng Inh tơ Pơlei 'Lơ̆ng 'Bok Kei-Dei
Lăp 'năr dơ̆ng 'bôh glĭp kơ măng mu pă đei hơdah jơ̆p-jang kơ teh đak truh tơ pêng jơ kơsơ̆
Yêsu pơma 'bơ̆r re khan: “Ơ 'Bă, Inh pơjao ăn kơ Ih Bơhngol Inh
” Na lăp Sư pơma đang boih, na Yêsu kơtĕch jơhngơ̆m hloi
'Bok tih linh 'bôh dôm tơdrong Yêsu lôch noh na sư ư-ang kơ 'Bok Kei-Dei khan: “Bơngai 'nâu Sư bơngai 'lơ̆ng tơpăt ưh kơ đei pơm yoch kiơ ôh
Lu kon pơlei pơla mă năm lăng tơdrong ei lu sư 'bôh Yêsu lôch thoi noh, na lu sư ơh sơ'ngon tơpă, na tŭr kơtơh brŏk hloi tơ anih hnam sư kơdih
Đĭ-đăng kơ lu bơngai juăt păng Yêsu, lu sư mơ'nah bơngai drŏ-kăn mă kiơ̆ Sư đơ̆ng dêh Galilê, lu sư dơ̆ng đơ̆ng ataih 'biơ̆ wă răp lăng dôm tơdrong đe pơm kơ Yêsu
Đei minh 'nu bơngai đơ̆ng Pơlei Armơthê lăm dêh Juđê, anăn sư Yôsep, sư khŭl bơngai kră sek tơlang kơ đe ră mă-lei sư bơngai 'lơ̆ng tơpăt
Yôsep năm tơ Pilat wă apinh iŏk 'bŭ atâu Yêsu
Lăp 'brưch hơdah til pơgê năr mônh, lu drŏ-kăn ei chĕp ba pơgang 'bâu phu mă đêl lu sư hơmet lê̆ noh na năm tơ bơsat
Lu sư 'bôh 'măng tơmo mă klơ̆p bơsat noh tơpơih boih
Na lu sư mơ̆t lăng lăm bơsat ei 'bôh jua kơ atâu Yêsu
Lu drŏ-kăn ei hli dêh tơpă na lu sư bon tơ teh
Na bre linh jang 'lơ̆ng ei khan kơ lu sư thoi âu: “Yua kơ kiơ iĕm chă bơngai arih tơ anih đe lôch
Na lu sư 'blŏk hơdơ̆r kơ nơ̆r Yêsu bơtho thoi noh ki
Na lu sư hơloh brŏk roi dôm tơdrong noh kơ lu mơjĭt-mônh 'nu bơngai pơhrăm păng Yêsu hăm đĭ kơ lu bôl sư mơ̆n
Mă-lei lu bơngai pơhrăm păng Yêsu ngêh kơ lu drŏ-kăn ei hơlĕnh đĕch, na lu sư ưh kơ lui
Kơplah bre sư oei năm rok trong bre sư pơma dơnuh rah gah tơdrong Yêsu 'nao lôch
'bôh blư hloi kơ Yêsu yak hơdai bre sư
Mă-lei bre sư ưh kơ kơnăl kơ Yêsu ôh
Na Yêsu jet bre sư: “Kơplah biĕm yak rok trong hei biĕm pơma dơnuh tơdrong kiơ
” Na bre sư bơngoi, dơ̆ng hloi
Na gah minh 'nu, anăn sư Klôpaih, tơl Yêsu thoi âu: “Dôm lu kon pơlei Jêrusalem hăm lu bơngai tơmoi oei tơ ei, lu sư băt đĭ tôm tơdrong truh tơ Pơlei Jêrusalem brei mơsơ̆, na pă Ih đĕch dah kiơ bơngai tơmoi wih đơ̆ng noh boih ră mă-lei tam băt kơ tơdrong noh
Nhôn ngêh kơ Sư wă ăn kơ dêh char Isơrael rơngei ră, mă-lei đe pơlôch Sư boih
Đei pêng năr kơ 'nâu boih Sư lôch
Na lu drŏ-kăn bôl nhôn, lu sư roi kơ nhôn tơdrong hlĭch
Pơgê hrôih hei lu sư năm tơ bơsat Yêsu
Na Yêsu khan kơ bre sư thoi âu: “Ơ lu bơngai kơhlôh, biĕm anat tơpă kơ lui dôm tơdrong lu bơngai mă pơtruh nơ̆r 'Bok Kei-Dei khan lê̆ hơdrol đơ̆ng sơ̆
Đe pơlôch 'Bok Krist thoi noh trŏ tơpă boih, na dang ei Sư iung arih wă tŏk tơ plĕnh ti pơgơ̆r
Na đơ̆ng noh Yêsu tơblang kơ bre sư dôm tơdrong đơ̆ng sơ̆p hla bơar 'Bok Kei-Dei khan lê̆ hơdrol gah tơdrong Sư, mă đơ̆ng Môis mă truh tơ đĭ lu bơngai pơtruh nơ̆r 'Bok Kei-Dei sơ̆
Đơ̆ng noh lăp wă jê̆ truh tơ Pơlei Emmaut ră, na Yêsu nhen lĕ kơ wă yak tơ nai
Mă-lei bre noh pơtơm Sư khŏm khŏm khan: “Ih năm 'bĭch hơdai păng nhi 'biơ̆ wăi, yua kơ dang ei đĭ kơsơ̆ boih
” Na Yêsu chu bre sư
Bre sư pơma dih băl khan: “Sư tơblang kơ ba tơdrong lăm sơ̆p hla bơar 'Bok Kei-Dei kơplah bơ̆n oei yak hơdai rok trong hei ba mah đơđŭk hiôk jơhngơ̆m hloi iih
Na bre sư kư̆m roi ăn kơ lu bôl sư gah tơdrong Kră Yang Yêsu yak hơdai bre sư kơplah rok trong hei mơ̆n, na bre sư kơnăl kơ Yêsu kơplah Sư oei phĕ 'bĕng mi
Lu sư kơdrăt hli tơrơ yua kơ lu sư ngêh kơ atâu
Na Yêsu khan kơ lu sư: “Kơlih kơ kiơ iĕm hli păng ưh kơ wă lui kơ Inh iung arih đơ̆ng lôch
Iĕm lăng rơka jơ̆ng ti Inh na iĕm kơnăl kơ Inh tơpă
Iĕm pel lăng akâu Inh wăi
Dah atâu ưh kơ đei akâu akar thoi Inh âu ôh
Lăp Sư khan thoi noh na Sư tơ'bôh hloi kơ lu sư jơ̆ng ti Sư
Na lu sư ăn kơ Yêsu ka hlôi sĭn boih
Yêsu iŏk ka noh sa hloi 'bơ̆t anăp lu sư
Đơ̆ng noh na Yêsu ăn kơ đon lu sư hlôh wao sơ̆p hla bơar 'Bok Kei-Dei
Yêsu khan kơ lu sư: “Tơdrong đe chih lê̆ hơdrol noh sơ̆ thoi âu: 'Bok Krist gô đei tơdrong pơmat-tat na lôch, kơtĕch pêng năr Sư iung arih dơ̆ng
Lu iĕm 'bôh Inh iung arih đơ̆ng lôch hăm 'bôh dôm tơdrong Inh pơm đơ̆ng sơ̆, na wă kơ iĕm năm roi kơ đe tơdrong Inh dơ̆ng
Klaih kơ noh Yêsu anhăk lu sư truh tơ Pơlei Bethani na Sư yơ̆r ti krao khan kơ 'Bok Kei-Dei athei tơgŭm lu sư
Na kơplah Sư oei krao khan kơ 'Bok Kei-Dei, na 'Bok Kei-Dei atŏk Sư tơ plĕnh achăng lê̆ lu sư
Lu sư oei lăm hnam akŭm 'Bok Kei-Dei tơm rim năr wă ư-ang kơ Sư
Nơ̆r Kră Yang pơma kơ lu bơngai Isơrael đơ̆ng Malachi chih
Lu iĕm gô 'bôh tơm măt păng lu iĕm gô khan thoi âu: “Ư-ang kơ Kră Yang Tih Hloh mơ̆n 'nguaih kơ lăm Isơrael
“Lu bơngai hơlĕnh noh trŏ kơ hil mĭl păng hiap tơpă, lăm khŭl sem dơrong noh đei kon tơno 'lơ̆ng, mă-lei lu sư pơkă wă pơyơ̆r ăn kơ Kră Yang na iŏk kon sem jo jăn pơm tơmam soi
Yua kơ Inh Pơtao tih, anăn Inh trŏ kơ hli yom tơ lăm đĭ adrĕch adrung kon bơngai
“Ơ lu 'bok soi, dang ei Inh tơtă ăn tơdrong âu kơ lu iĕm
Tơpă, Inh gô chrih kơ adrĕch lu iĕm rei, kon sâu iĕm păng Inh gô săi 'mê̆ tơ muh măt lu iĕm, wă khan 'mê̆ đơ̆ng ĭch đơ̆ng sem dơrong lu iĕm pơyơ̆r; na Inh gô puh tơweh lu iĕm đơ̆ng anăp Inh
Lu iĕm băt boih nơ̆r Inh âu khan kơ lu iĕm, wă kơ tơdrong pơgơ̆p Inh hăm Lêwi
“Nơ̆r pơgơ̆p Inh hăm bơngai Lêwi oei ling-lang, tơdrong arih păng tơdrong rơnŭk rơnua mă Inh đei ăn boih kơ lu sư, wă kơ lu sư hli yom kơ Inh, thoi noh lu sư hli yom kơ Inh boih păng tơtơ̆ 'bơ̆t anăp anăn Inh
Yua kơ hơkŭng 'bơ̆r 'bok soi athei wei tơdrong hlôh wao, lu đe chă tơdrong juăt đơ̆ng lăm 'bơ̆r lu sư, yua kơ lu sư jơ̆ bơngai đơ̆ng Kră Yang Tih Hloh
“Yua kơ thoi noh na Inh kư̆m đei pơm ăn kơ lu iĕm rai iĕ jing pă rơ-a 'bơ̆t anăp đĭ kon pơlei pơla, yua kơ lu iĕm ưh kơ kiơ̆ trong Inh pơdah kơ đe khan lu iĕm oei lăm khôi juăt
Đĭ-đăng lu bơ̆n ưh kơ trŏ minh pôm 'bă hă
Hăm trŏ lăp minh Kră Yang 'Bok Kei-Dei đĕch mă pơjing lu bơ̆n
Thoi ei boih liơ mă bơ̆n pơm ưh kơ tơpăt chă hơlĕnh băl tơduă lu bơ̆n, pơm glăi kơ tơdrong pơgơ̆p 'bok yă bơ̆n
Mă lu bơngai đei pơm tơdrong noh, mă lu bơngai oei hơđơ̆r, dah lu bơngai drơ̆ng nơ̆r, dah lu bơngai pơyơ̆r tơmam soi kơ Kră Yang Tih Hloh, Kră Yang gô chơ̆ng hŭt lê̆ lu sư đơ̆ng hnam Jakôp
“'Nâu, Inh đei wơh bơngai pơtruh nơ̆r Inh, sư gô pơih trong adrol kơ Inh; păng Kră Yang mă lu iĕm chơchă Sư gô blư truh mơ̆t tơ lăm hnam akŭm 'Bok Kei-Dei, wă khan linh jang khan nơ̆r Sư pơgơ̆p hăm iĕm mă lu iĕm oei chang gô
Mă-lei 'bơ̆t năr Kră Yang truh bu kĕ dơ̆ng
Păng bơngai bu kĕ dơ̆ng 'bơ̆t năr tơ'bơ̆p Sư
Yua kơ Sư thoi pla ŭnh lu bơngai thơ̆ hơjơ̆m, thoi gơmơ̆k đak 'bŏng lu bơngai pih
Dang ei tơmam soi đơ̆ng bơngai Juđa hăm pơlei Jêrusalem gô gơh pơm ăn jơhngơ̆m Kră Yang lăp đon, kư̆m thoi lu ki sơ̆ păng thoi lu sơnăm chăl kră sơ̆
“Yua kơ Inh jơ̆ Kră Yang, Inh ưh kơ đei layơ tơplih, yua kơ thoi noh, lu iĕm jơ̆ kon drŏ-nglo Jakôp, huay kơ lôch hiong
Kon bơngai gơh tơtông iŏk Kră Yang 'Bok Kei-Dei hă
Na iĕm tơtông Inh
Lu iĕm khan: ‘Tơ yơ khan lu nhôn tơtông Ih
’ Lu iĕm đei tơtông boih minh lăm mơjĭt đơ̆ng lăm lu tơmam iĕm pơyơ̆r
Lu iĕm păng đĭ-đăng teh đak đei pŭ hơngiap, yua kơ đơ̆ng lu iĕm tơtông boih đơ̆ng Inh
Inh gô găn lu hơdrông kơnu wă kơ lu sư huay kăp kuer sa pơkao plei 'long đơ̆ng teh iĕm; păng lu tơm 'long hơmu lăm mir pơgar plei pơkao sư huay kơ hơlŭng adrol kơ bơyan sư, Kră Yang khan thoi noh
Kră Yang khan: “Lu iĕm iŏk nơ̆r pơrŏ wă blah Inh
” Mă-lei lu iĕm khan: “Lu nhôn đei pơma kiơ khan wă blah Kră Yang
Kră Yang Tih Hloh khan: “Lu bơngai noh lu sư jing gah Inh, jing tơmam 'măn kơ Inh yua lăm năr Inh wă pơm
Inh gô mơnat ăn kơ lu sư thoi 'bă mơnat ăn kơ kon tơdăm sư bơ̆jang kơ sư kơdih
Dang ei lu iĕm gô wih brŏk păng Inh klah lu bơngai tơpăt hăm lu bơngai pơm yoch kơnê̆ pha; lu bơngai bơ̆jang kơ 'Bok Kei-Dei hăm lu bơngai ưh kơ bơ̆jang kơ Sư pha
Lu iĕm gô pơjuă gơhlơ̆r lê̆ lu bơngai pơm kơnê̆, yua kơ lăm năr mă Inh pơm noh, lu sư nhen thoi rơnok tơ ala jơ̆ng lu iĕm
“Lei lu iĕm athei 'blŏk bĕ kơ khôi juăt Môis, đĭch đam Inh, mă Inh khan tơbăt ăn kơ sư tơ kông Hôrêp, wă khan dôm tơdrong juăt păng nơ̆r tơtă ăn kơ đĭ-đăng bơngai Isơrael
'Nâu Inh gô wơh 'bok khan lê̆ adrol anăn sư Êli gô truh tơ lu iĕm adrol kơ năr tih krưp wă truh trŏ kơ năr hli tơpă đơ̆ng Kră Yang
Sư gô pơm ăn kơ jơhngơ̆m 'bă hơlơ̆k 'blŏk kơ kon sâu sư, kon sâu sư gô hơlơ̆k 'blŏk kơ 'bă lu sư, hli kơnh Inh wă pơrăm teh âu hăm tơdrong hiap
Jesê âu boih pơjing pơtao Đawit
Akăn Đawit đơ̆ng akăn Uri sơ̆ bre sư Đawit pơjing Sôlômôn
Đơ̆ng Abraham truh tơ Đawit đei mơjĭt-puăn jơhnơr, đơ̆ng Đawit truh tơ đe rôp anhăk lu bơngai Isơrael tơ dêh Babilôn đei mơjĭt-puăn jơhnơr, đơ̆ng đe rôp bơngai Isơrael truh tơ đe đei tơpŭ kơ nge Yêsu Krist đei mơjĭt-puăn jơhnơr mơ̆n
Kơplah sư oei tơchĕng tơdrong 'noh, na măng noh sư apo 'bôh linh jang 'lơ̆ng 'Bok Kei-Dei jur khan kơ sư thoi âu: “Ơ Yôsep, kon sâu Đawit, ih 'nĕ kơ hli iŏk Mari pơm akăn ih, mă sư oei anăp dang ei noh đơ̆ng Yang Bơhngol 'Lơ̆ng ăn kơ sư
Sư gô tơpŭ kơ minh 'nu kon drŏ-nglo, ih anăn Sư Yêsu, yua kơ Sư wă dŏng pơklaih bơngai bu mă lui kơ Sư đơ̆ng tơdrong yoch
Dôm tơdrong 'noh 'blep trŏ thoi 'Bok Kei-Dei ăn kơ minh 'nu bơngai khan lê̆ hơdrol sơ̆ thoi âu
“Đei minh 'nu adruh gô anăp wă tơpŭ kon drŏ-nglo,
Đe anăn kon Sư noh Êmanuel,”
Êmanuel wă khan: 'Bok Kei-Dei oei hơdai hăm bơ̆n
Yôsep iung đơ̆ng tep, sư pơm kiơ̆ dôm tơdrong thoi linh jang 'lơ̆ng 'Bok Kei-Dei khan kơ sư păng sư oei hloi kơ Mari pơm akăn sư
“Tơ yơ anih mă đe 'nao tơpŭ kơ pơtao Juđê
Nhôn 'bôh sơnglŏng Sư đơ̆ng gah hơlĕch, na nhôn hnhoi sơnglŏng noh truh tơ âu wă năm kơkuh kơ Sư
Pơtao Hêrôt krao akŭm lu 'bok soi tih păng lu 'bok thây bơtho tơdrong juăt đe Juđê na jet lu sư thoi âu: 'Bok Krist mă wă pơm pơtao bơ̆n, sơ̆p hla bơar 'Bok Kei-Dei khan đe wă tơpŭ kơ Sư tơ yơ
Lu sư khan: “Tơ Pơlei Betlehem lăm dêh Juđê bơ̆n, yua kơ 'bok khan lê̆ hơdrol sơ̆ chih roi thoi âu
‘Ơ Pơlei Betlehem lăm dêh Juđê
Pơlei iĕm ưh kơ sĭ iĕ hloh kơ pơlei đe ôh,
Yua kơ đơ̆ng pơlei iĕm gô đei minh 'nu 'Bok tih tơpă,
Sư wă pơgơ̆r lu bơngai Isơrael
Thoi noh boih na pơtao Hêrôt krao lu 'bok pơjâu hơgei hnhoi sơnglŏng akŭm kơdrô̆ lu sư, na Hêrôt jet pơnhên gah sơnglŏng noh hei lĕch layơ
Klaih kơ noh Hêrôt wơh lu sư năm tơ Pơlei Betlehem
Sư pơkă kơ lu đe noh thoi âu: “Iĕm năm chă kon nge 'noh tơ̆p 'bôh hŏ, mưh 'bôh boih iĕm brŏk roi kơ inh, wă kơ inh năm kơkuh kơ Sư mơ̆n
Yôsep iung đơ̆ng tep thar hơmet tơmam hloi anhăk ba nge Yêsu hăm mĕ Sư măng noh hloi na jăk oei tơ dêh Êyiptơ
Thoi noh boih na 'blep thoi Jêrêmi chih khan sơ̆ thoi âu
“Đe kơtơ̆ng nơ̆r ôr pơret tơ Pơlei Ramma,
'bơ̆r đe nhơ̆m hmoi ơh tơpă
Yă Rachel hmoi ơh kơ kon sư lôch,
sư nhơ̆m hmoi khŏm khŏm đe ưh pă gơh pơlung sư thoi yơ,
yua kơ kon sư lôch đĭ
Đơ̆ng rŏng kơ pơtao Hêrôt lôch, Yôsep apo 'bôh linh jang 'lơ̆ng 'Bok Kei-Dei jur khan kơ sư tơ dêh Êyiptơ
“Iung bĕ, chông ba Yêsu hăm mĕ Sư wih dơ̆ng tơ dêh Isơrael, lu bơngai wă pơlôch Sư sơ̆ lôch đĭ boih
Na Yôsep chông ba Yêsu hăm mĕ Sư brŏk tơ dêh Isơrael
Kơplah ei sơ̆ đei Yôhan bơngai mă pơm kơ đe 'batem, sư năm bơtho đe tơ char glă lăm dêh Juđê
Sư bơtho đe thoi âu: “Iĕm athei tơbral kơdih tơdrong yoch, yua kơ 'Bok Kei-Dei wă pơgơ̆r iĕm boih
Lu đe năm tơ sư kơplah ei sơ̆ đơ̆ng Pơlei Jêrusalem, đơ̆ng dêh Juđê, đơ̆ng tơring krong Jôrđăn
Lu sư roi tơdrong yoch lu sư kơ 'Bok Kei-Dei, na Yôhan pơm kơ lu sư 'batem tơ krong Jôrđăn
Yôhan 'bôh lu bơngai Juđê mă khan sư lui kơ 'Bok Kei-Dei kiơ̆ kơ tơdrong Pharisi păng lu mơ'nah dơ̆ng kiơ̆ kơ tơdrong Sađusê, lu sư năm tơ sư wă iŏk 'batem, na Yôhan khan kơ lu sư: “Iĕm âu dang lĕ kơ 'bih
Iĕm băt kơ 'Bok Kei-Dei wă phak iĕm ning-mônh, na iĕm mah năm tơ âu wă iŏk 'batem đĕch khan gơh klaih đơ̆ng tơdrong phak noh hă
Iĕm athei tŭk lê̆ đĭ dôm tơdrong kơnê̆, na pơm mă 'lơ̆ng tơpăt wă kơ đe băt kơ iĕm tơbral kơdih tơdrong yoch tơpă boih
Iĕm 'nĕ kơ pơhơi khan kuă kơ tơbral kơdih tơdrong yoch, pơm khan sơđơ̆ng kơ Abraham 'bok bơ̆n tơbôl hăm 'Bok Kei-Dei
Inh khan kơ iĕm tơpăt, 'Bok Kei-Dei gơh pơm kơ tơmo âu jing kon sâu Abraham lei-lăi thoi iĕm mơ̆n
Kơplah noh sơ̆, Yêsu đơ̆ng dêh Galilê năm tơ krong Jôrđăn, Sư apinh Yôhan pơm kơ Sư 'batem
Mă-lei Yôhan pơjăng kuă kơ pơm kơ Sư 'batem ră, na sư khan kơ Yêsu thoi âu: “Ih trŏ pơm kơ inh 'batem, na Ih khan athei inh pơm kơ Ih liơ trŏ
Yêsu khan kơ sư: “Bĕ ih jah pơm kơ Inh, ba pơm kiơ̆ thoi noh, wă kơ ba pơm trŏ thoi 'Bok Kei-Dei wă
” Thoi noh na Yôhan chu kơ nơ̆r Sư
Păng kư̆m đei nơ̆r pơma đơ̆ng plĕnh khan: “Âu boih Kon Inh mă 'mêm kơeng tơpă, Inh lăp đon kơ Sư tôm tơdrong
Đơ̆ng noh na Yang Bơhngol 'Lơ̆ng anhăk ba Yêsu tơ char glă kơdrô̆ Sư, wă kơ yŏng pơgơ̆r yang kơnê̆ anăn sư Satan pơlong lăng Sư
Yêsu ưh kơ đei sŏng sa puăn-jĭt năr puăn-jĭt măng, na Sư pơngot
Na yang Satan năm tơ Sư păng khan: “Dah Ih Kon 'Bok Kei-Dei tơpă, Ih kuă kơ kiơ sơkat kơ tơmo âu jing 'bĕng
Yêsu khan: “Ưh ôh, yua kơ sơ̆p hla bơar 'Bok Kei-Dei đei chih khan lê̆ sơ̆ thoi âu: ‘Kon bơngai ưh kơ đei arih đơ̆ng tơmam sa đĕch ôh, kon bơngai arih yua kơ 'Bok Kei-Dei ăn
Đơ̆ng noh yang Satan anhăk ba Yêsu năm tơ Pơlei Jêrusalem mă đe anăn pơlei 'Bok Kei-Dei, na yang Satan anhăk ba Yêsu tŏk tơ kơpal bơbŭng hnam akŭm tơm
Yang Satan khan kơ Yêsu: “Dah Ih Kon 'Bok Kei-Dei tơpă, lei Ih kuă kơ kiơ kơtah đơ̆ng kơpal âu tơ teh sŭng, yua kơ đe đei chih lăm sơ̆p hla bơar 'Bok Kei-Dei sơ̆ khan:
‘'Bok Kei-Dei gô ăn linh jang 'lơ̆ng Sư wei-lăng Ih,
Lu sư gô drơng iŏk Ih lăm tơpang ti lu sư,
Wă kơ Ih huay kơ huŏng hơtat kơ tơmo tơ ala
Na Yêsu khan: “Ưh ôh, yua kơ lăm sơ̆p hla bơar 'Bok Kei-Dei đe đei chih khan thoi âu: ‘Iĕm 'nĕ kơ pơlong Kră Yang bơ̆n 'Bok Kei-Dei ôh
Yang Satan anhăk dơ̆ng Yêsu tŏk tơ kông kơjung tơpă, sư tơ'bôh kơ Yêsu đĭ-đăng jơ̆p-jang kơ teh đak kon pơlei pơla rŏ sor
Na yang Satan khan kơ Sư: “Dah Ih chu drap tơ teh kơkuh kơ inh, lei inh gô pơjao ăn kơ Ih đĭ-đăng kơ teh đak âu hloi
Satan kơdâu weh hloi đơ̆ng Sư, na blư bla kơ linh jang 'lơ̆ng năm tơgŭm Sư
Yêsu kơtơ̆ng ang đe tah Yôhan lăm hnam phak boih, na Sư năm tơ dêh Galilê
Sư năm tơ noh 'blep trŏ thoi Êsai chih khan lê̆ hơdrol sơ̆ thoi âu
Đơ̆ng năr noh boih Yêsu pơtơm jang tơdrong Sư, Sư bơtho đe thoi âu: “Iĕm athei tơbral kơdih tôm tơdrong yoch, yua kơ 'Bok Kei-Dei wă pơgơ̆r iĕm boih
Kơplah Yêsu năm kiơ̆ ter jih đak dơsĭ Galilê, Sư 'bôh 'bar 'nu 'nhŏng oh, anăn bre sư Simôn păng đe kư̆m anăn sư Pêtrôs, oh sư Andrê; bre sư oei traih jal chă ka lăm đak dơsĭ yua kơ bre sư bơngai juăt kơ chă ka ling-lang
Na Yêsu khan kơ bre sư: “Bĕ bơ̆n kiơ̆ Inh na Inh pơchĕp ăn kơ biĕm tơdrong jang traih bơngai
Bre sư 'blă achăng lê̆ jal bre sư na kiơ̆ hloi Yêsu
Lu sư yak ataih 'biơ̆ đơ̆ng noh na tơ'bơ̆p dơ̆ng 'bar 'nu 'nhŏng oh nai
Anăn bre sư Yakơ hăm oh sư Yôhan kon Sêbêđê; bre sư oei kơpal thŏng-nan hăm 'bă sư oei hrăk ming jal, na Yêsu krao bre sư
Na bre sư 'blă achăng tŭk jal hăm 'bă sư kơpal thŏng-nan na kiơ̆ Yêsu
Yêsu năm jơ̆p-jang kơ dêh Galilê bơtho đe tơ lăm hnam akŭm đe Juđê gah tơdrong 'nao 'lơ̆ng 'Bok Kei-Dei wă pơgơ̆r bơ̆n păng Sư pơklaih rah dôm tơdrong jĭ jăn kon pơlei pơla pơmat-tat
Na lơ bơngai tơpă kiơ̆ Sư, đơ̆ng dêh Galilê, mơ'nah đơ̆ng tơring Đêkapôlis, mơ'nah đơ̆ng Pơlei Jêrusalem, mơ'nah đơ̆ng dêh Juđê, mơ'nah đơ̆ng pah to krong Jôrđăn
Yêsu bơtho lu bơngai ei thoi âu
“Pŭn dêh lu bơngai mă băt kăl kơdih kơ 'Bok Kei-Dei tơgŭm sư lui kơjăp,
'Bok Kei-Dei gô pơgơ̆r lu sư
“Pŭn dêh lu bơngai mă ơh sơ'ngon,
'Bok Kei-Dei wă pơlung lu sư
“Pŭn dêh lu bơngai mă ưh kơ wă pơang akâu sư kơdih,
lu sư gô đei iŏk tơmam 'Bok Kei-Dei pơkă
“Pŭn dêh lu bơngai 'maih pơm 'lơ̆ng thoi 'Bok Kei-Dei wă,
'Bok Kei-Dei gô ăn kơ sư jing 'lơ̆ng thoi noh
“Pŭn dêh lu bơngai mă băt mơnat kơ đe,
'Bok Kei-Dei kư̆m mơnat kơ lu sư mơ̆n
“Pŭn dêh lu bơngai jơhngơ̆m 'lơ̆ng rơgoh,
lu sư gô 'bôh 'Bok Kei-Dei
“Pŭn dêh lu bơngai gơh pơm sơlam kơ đe wă kơ lu sư tơhiôk băl,
đe gô jô̆ sư kon 'Bok Kei-Dei
“Pŭn dêh lu bơngai mă đe pơmat sư yua kơ sư pơm 'lơ̆ng thoi 'Bok Kei-Dei wă,
bơngai noh 'Bok Kei-Dei gô pơgơ̆r sư ling-lang
“Hiôk bĕ lu iĕm, mă đe pơjăm pơjuă iĕm, pơm kơnê̆ kơ iĕm, dah bâu roi 'bơm iĕm tôm tơdrong yua kơ iĕm lui kơ Inh
'Noh kư̆m thoi đe pơm kơnê̆ kơ lu bơngai pơtruh nơ̆r 'Bok Kei-Dei kră sơ̆ thoi noh mơ̆n
Inh khan kơ iĕm tơpă, tơdrong juăt Môis oei oei ling-lang mă truh năr tôch ning-mônh ưh kơ đei hiong minh apăk dah minh nơ̆r ôh
Thoi noh na dah bu tŭk minh apăk dah minh nơ̆r tơdrong juăt iĕ ioch păng sư bơtho đe wă kơ đe tŭk mơ̆n, bơngai 'noh 'Bok Kei-Dei jô̆ sư bơngai iĕ hloh kơ đĭ-đăng lăm lu bơngai lui
Mă-lei dah bu kiơ̆ trŏ kơ tơdrong juăt păng sư bơtho đe wă kơ đe pơm kiơ̆ mă trŏ mơ̆n, bơngai 'noh gơh pơm tih lăm lu bơngai lui
Lu thây bơtho tơdrong juăt đe Juđê păng lu bơngai Juđê mă lui kơ 'Bok Kei-Dei kiơ̆ kơ tơdrong Pharisi, lu sư ưh kơ kiơ̆ tơdrong juăt tơpă ôh
Thoi noh na dah iĕm đei tơmam kiơ kiơ wă pơyơ̆r tơ hnam 'Bok Kei-Dei, na iĕm 'blŏk kơ 'nhŏng oh iĕm đei tơdrong ơh kơ iĕm
iĕm 'măn lê̆ tơmam lăm noh, lĕch kơdâu năm pơlung sư 'mơ̆i, na mơ̆t pơyơ̆r tơmam iĕm noh
“Dah đe năm apinh tơmam đêl iĕm hre kơ đe, na iĕm jah pơđang tơdrong hre noh hloi, 'nĕ kơ gô sư anhăk iĕm tơ 'bok sek tơlang, hli kơ đe gô rôp tah iĕm tơ hnam phak
“Iĕm kơtơ̆ng boih tơdrong juăt đe bơtho khan: ‘Iĕm 'nĕ plah klo kăn đe
Na Inh bơtho iĕm dang ei thoi âu: Bơngai bu 'bôh drŏ-kăn, rŏ kơ ngôi hăm sư, bơngai 'noh yoch boih, bơngai 'noh dang lĕ pơm kư̆ kă hăm drŏ-kăn boih
Dah minh pah măt iĕm gah 'ma pơm kơ iĕm yoch, kuek tŭk minh pah măt iĕm noh, na oei pă minh pah măt, 'noh 'lơ̆ng hloh kơ iĕm oei tôm 'bar pah măt, mă-lei wă huŏng pơđĭ hăm akâu tơ lăm dơnâu ŭnh 'Bok Kei-Dei phak
“Đe đei bơtho sơ̆ thoi âu: ‘Bơngai bu wă achăng akăn sư, sư athei pơm hla bơar mă trŏ 'mơ̆i na gơh achăng
Na Inh bơtho iĕm dang ei thoi âu: Akăn sư ưh kơ đei pơm yoch kơ sư, mă-lei klo sư achăng tŭk, na akăn sư jing iŏk klo plơ̆ng, na klo kăn mă đơ̆ng rŏng noh kư̆m dang pơm yoch mơ̆n, yua kơ klo sư hơdrol achăng ưh kơ trŏ kơ tơdrong achăng, na 'Bok Kei-Dei oei jô̆ bre sư klo kăn so đĕch
“Iĕm kơtơ̆ng boih tơdrong đe bơtho lu khŭl kră sơ̆ thoi âu: ‘Bu pơkă kơ đe mah hiap akâu sư kơ 'Bok Kei-Dei, bơngai noh ưh kơ gơh hơlĕnh, ưh kơ gơh anul ôh, bơngai noh athei pơm 'blep thoi sư pơkă tơpă
Na Inh bơtho iĕm dang ei thoi âu: Dôm tơdrong iĕm pơkă wă kơ đe băt kơ iĕm gô pơm, iĕm 'nĕ pă hiap akâu kơdih kơ 'Bok Kei-Dei dah hiap akâu kơ tơdrong kiơ nai
Thoi noh na iĕm 'nĕ pă pơkă pao anăn plĕnh, yua kơ plĕnh dang tang-dŏ 'Bok Kei-Dei tơoei, noh dang iĕm pơkă pao anăn 'Bok Kei-Dei mơ̆n
'Nĕ pă pơkă pao anăn teh yua kơ teh âu dang anih Sư 'măn wă pioh jơ̆ng
'Nĕ pă pơkă pao anăn Pơlei Jêrusalem, yua kơ pơlei noh jơ̆ pơlei Pơtao tih
Iĕm 'nĕ pă pơkă pao kơ̆l iĕm, yua kơ iĕm ưh kơ gơh pơm kơ minh dăng sŏk găm dah kok, 'Bok Kei-Dei đĕch gơh pơm tơdrong noh
Iĕm wă pơkă kơ đe tơdrong kiơ kiơ, iĕm athei pơkă mă tơpăt hăm 'bơ̆r hoh đĕch, 'nĕ pă pơkă pao anăn 'Bok Kei-Dei dah tơdrong kiơ kiơ nai
“Iĕm kơtơ̆ng boih tơdrong đe bơtho thoi âu: ‘Bu pơrăm măt đe, đe pơrăm măt sư mơ̆n; bu pơrăm sơnĕnh đe, đe pơrăm sơnĕnh sư mơ̆n
Bu kêng iĕm tơ đe kră wă kơ iĕm duh kơ sư minh blah ao, iĕm athei ăn đĭ hloi 'bar blah
Lu linh pơgŏ wă kơ iĕm kiơ̆ tơgŭm sư dang minh kơsô̆, iĕm athei pơhloh truh 'bar kơsô̆
“Păng iĕm kư̆m kơtơ̆ng boih tơdrong đe bơtho sơ̆ thoi âu: ‘Athei 'mêm kơ bôl juăt, areh kơ bơngai pơm kơnê̆ kơ bơ̆n
Mă-lei gah Inh bơtho iĕm thoi âu: Iĕm athei 'mêm mơnat kơ lu bơngai mă pơm kơnê̆ kơ iĕm, krao khan apinh 'Bok Kei-Dei tơgŭm sư
Dah iĕm 'mêm pôm lu bơngai mă 'mêm kơ iĕm đĕch, lei 'Bok Kei-Dei ưh kơ bơnê kơ iĕm ôh
Bĭ lu bơngai pơgŏ iŏk jên thuê̆ kư̆m băt 'mêm kơ bôl sư
“Iĕm athei kơchăng, 'nĕ pơang tơdrong 'lơ̆ng iĕm pơm kơ đe 'bôh; dah iĕm pơang tơ'bôh kơ đe tơdrong 'lơ̆ng iĕm pơm, lei 'Bă bơ̆n tơ plĕnh ti ưh kơ bơnê kơ iĕm ôh
Yua thoi noh na mưh iĕm wă tơgŭm đe tơmam, dah jên, iĕm 'nĕ ăn 'bơ̆t anăp đe bôl buăl 'bôh thoi lu bơngai pơang akâu kơdih lu sư chă ăn kơ đe tơmam tơ hnam akŭm 'Bok Kei-Dei, tơ kơphô̆, tơ kơchơ, wă kơ đe ư-ang kơ sư khan sư bơngai băt tơgŭm đe
Inh khan kơ iĕm tơpă, lu bơngai mă pơang kơ đe thoi noh tơdrong bơnê lu sư jơ̆ lu đe mă ư-ang kơ sư noh đĕch, ưh kơ đei đơ̆ng 'Bok Kei-Dei bơnê ôh
Dah iĕm wă tơgŭm đe tơmam, dah jên, iĕm 'nĕ roi kơ đe, mă bôl juăt kơdih kư̆m 'nĕ kơ roi
“Iĕm 'nĕ krao khan thoi lu bơngai pơang akâu, lu sư wă kơ đe ư-ang kơ sư na lu sư pơm iung dơ̆ng krao khan kơ 'Bok Kei-Dei 'bơ̆t anăp bôl tơ lăm hnam akŭm, phŏ tơ kơphô̆, phŏ tơ kơchơ, wă kơ đe 'bôh na ư-ang kơ sư khan sư bơngai 'lơ̆ng
Inh khan kơ iĕm tơpă, lu bơngai thoi noh tơdrong bơnê lu sư jơ̆ lu đe mă ư-ang kơ sư noh đĕch, ưh kơ đei đơ̆ng 'Bok Kei-Dei bơnê ôh
“Kơplah iĕm krao khan, iĕm athei tơchĕng tơpă tơdrong iĕm krao khan noh, 'nĕ pơma pơlơ̆k pơle đon tơchĕng tơ nai thoi bơngai kơkuh kơ yang nai, yua kơ lu sư tơchĕng ăp kơ pơma pơlơ̆k pơle lơ 'mơ̆i na 'Bok Kei-Dei ăn
Iĕm 'nĕ krao khan thoi noh hŏ, yua kơ 'Bă bơ̆n băt hơdrol kơ tơdrong iĕm wă krao khan apinh Sư noh
Iĕm athei krao khan thoi âu:
‘Ơ 'Bă lu nhôn mă oei tơ plĕnh ti,
ăn anăn Ih jing ư-ang
Apinh Ih ăn kơ nhôn năr 'nâu đei sŏng sa mah
Apinh Ih 'nĕ jô̆ yo kơ nhôn,
thoi nhôn ưh kơ jô̆ yo kơ đe pơm yoch păng nhôn
“Dah iĕm huay kơ jô̆ yo kơ đe pơm yoch kơ iĕm, lei 'Bă bơ̆n tơ plĕnh ti kư̆m huay kơ jô̆ yo kơ iĕm mơ̆n
Năr iĕm ơ̆t kơ por iĕm athei 'nhao muh măt kor sŏk mă 'lơ̆ng hơnơ̆ng
wă kơ đe ưh kơ băt tơdrong iĕm ơ̆t kơ por
“Iĕm 'nĕ chă mong mŭk tơmam dah jên tơ teh âu lơ, yua kơ tơ teh âu đei sang-sa, mua reh, hăm hli kơ đe iŏk tơtông mơ̆n
Iĕm athei chă mong mŭk tơmam tơ plĕnh ti đĕch huay kơ đei sang-sa, mua reh, hăm ưh kơ đei bu gơh iŏk tơtông
Dah iĕm đei mŭk tơmam tơ plĕnh ti, jơhngơ̆m đon iĕm kư̆m tơchĕng tơ noh mơ̆n
“Măt pơm ŭnh kơđeng kơ akâu bơ̆n
Dah măt bơ̆n hơdah 'lơ̆ng ưh kơ hưch hanh tơdrong ala teh, lei tôm tơdrong akâu bơ̆n jang kư̆m 'lơ̆ng mơ̆n
“Minh 'nu đĭch ưh kơ gơh jang kơ 'bar 'nu yŏng ôh, hli kơ sư 'mêm kơ yŏng âu, areh kơ yŏng to; chu yom kơ yŏng to, pơjăm pơjuă yŏng âu
Na mŭk tơmam kư̆m dang pơm yŏng mơ̆n
“Yua kơ thoi noh na Inh wă khan kơ iĕm, 'nĕ tơchĕng kơ tơmam sŏng sa, 'nĕ tơchĕng kơ hơbĕn ao hrŭk
'Bok Kei-Dei gơh pơjing iĕm arih, Sư kư̆m băt ăn kơ iĕm tơmam sa mơ̆n, Sư kư̆m băt ăn kơ iĕm hơbĕn ao hrŭk mơ̆n
Iĕm lăng lu sem păr, sư ưh kơ đei pơtăm 'ba, ưh kơ đei kĕch 'măn lê̆ tơ kŭ ôh, mă-lei 'Bă bơ̆n mă oei tơ plĕnh ti kư̆m hiĕm 'me sư mơ̆n
Pơma kiơ kơ iĕm, 'Bă bơ̆n tơ plĕnh ti Sư 'mêm kơ iĕm hloh kơ lu sem păr tơpă
“Bĭ gah hơbĕn ao hrŭk, iĕm mah tơchĕng kơ kiơ
Iĕm lăng lu pơkao 'nhĕt tơ bri brah
Sư ưh kơ bơ̆jang, ưh kơ tanh sĭt hơbĕn ao sư kơdih ôh, mă-lei bơ̆n lăng sư 'lơ̆ng dêh
Inh khan kơ iĕm tơpă, pơtao Sôlômôn sơ̆ sư mơdrŏng tih tơpă, mă-lei hơbĕn ao sư ưh kơ mah 'lơ̆ng dang pơkao 'nhĕt bri brah ôh
Tơdrong lui iĕm rơdu dêh, iĕm kuă kơ kiơ tơchĕng kơ lu pơkao 'nhĕt bri brah: Sư 'bônh kơ hơlŭng, klaih hơlŭng đe soh hŭt lê̆ lăm ŭnh, mă-lei 'Bok Kei-Dei kư̆m ăn kơ sư 'lơ̆ng dang noh, pơma kiơ kơ iĕm kon bơngai kăl hloh kơ sư, 'Bok Kei-Dei gô ăn kơ iĕm hơbĕn ao tơpă
Thoi noh na iĕm athei ăn kơ Sư pơgơ̆r iĕm, hăm adrin pơm 'lơ̆ng thoi Sư wă, noh kăl hloh kơ dôm tơdrong nai; pơm thoi noh na Sư gô ăn kơ iĕm tôm tơmam iĕm kăl yua
Lơliơ iĕm jô̆ kơ 'nhŏng oh iĕm đei tơdrong yoch mă iĕm đei tơdrong yoch tih hloh kơ sư dơ̆ng, dang iĕm 'bôh 'bruih iĕ đom lăm klong măt 'nhŏng oh iĕm, mă iĕm ưh kơ mơn kơ 'long tih oei đom lăm klong măt iĕm kơdih
Lơliơ iĕm pơ̆n khan kơ 'nhŏng oh iĕm khan: ‘Lê̆ inh iŏk 'bruih đom lăm klong măt ih,’ lăm klong măt iĕm kơdih 'long tih đom ră mă-lei kơdih iĕm ưh kơ mơn
Ơ bơngai 'bơ̆r đak klak ŭnh, iĕm iŏk tŭk 'long tih đom lăm klong măt iĕm 'mơ̆i na iĕm gơh 'bôh hơdah iŏk tŭk 'bruih iĕ đom lăm klong măt 'nhŏng oh iĕm
“Iĕm 'nĕ pă bơtho tơdrong 'Bok Kei-Dei kơ lu bơngai mă ưh kơ lui mă wă pơjăm pơjuă iĕm ling-lang
Na bĭ lăm lu iĕm hăm đei bu kon sư apinh por mă ăn tơmo
Kon sư apinh ka mă ăn 'bih kơep
Iĕm bơngai kơnê̆ ră mă-lei iĕm kư̆m băt chă ăn kơ kon iĕm tơmam sa 'lơ̆ng, pơma kiơ kơ 'Bă bơ̆n tơ plĕnh ti, Sư asong ăn kơ bơ̆n tơmam 'lơ̆ng tơpă dôm lu bơngai mă krao khan apinh Sư, Sư ưh kơ kret ôh
Thoi noh na mă dôm tơdrong kiơ iĕm wă kơ đe pơm tơgŭm iĕm, iĕm athei pơm tơgŭm đe lei-lăi thoi noh
Iĕm băt kơ sư bơngai kơnê̆, yua kơ iĕm 'bôh tơdrong kơnê̆ sư pơm
Kư̆m thoi lu 'long, khŭl 'long jơla ưh kơ gơh pơjing plei hơmu ôh; thoi lĕ kơ 'long bơmrôm sư ưh kơ gơh pơjing plei hơra ôh
'Long 'lơ̆ng pơjing plei 'lơ̆ng, 'long kơnê̆ pơjing plei kơnê̆
'Long 'lơ̆ng ưh kơ gơh pơjing plei kơnê̆, 'long kơnê̆ ưh kơ gơh pơjing plei 'lơ̆ng
'Long ayơ mă ưh kơ pơjing plei 'lơ̆ng, 'long 'noh đe kăl 'buh tŭk lăm ŭnh
Năr tôch ning-mônh đei lơ bơngai pơma lung Inh thoi âu: ‘Ơ Kră Yang, nhôn yua anăn Ih pơtruh nơ̆r 'Bok Kei-Dei, nhôn yua anăn Ih pơpuh yang kơnê̆ lĕch đơ̆ng akâu bơngai păng nhôn pơm lơ tơdrong mơsêh mơyang nai yua anăn Ih
“Bơngai bu mơ̆ng nơ̆r Inh bơtho, na kiơ̆ hloi, bơngai 'noh dang bơngai hơgei pơm hnam kơpal tơmo kŭk
Mă 'mi tih, mă đak lơ̆p, mă kial hơbŭt kư̆m ưh kơ hơlŭng, ưh kơ păk ôh, yua kơ sư pơm klop kơ tơmo kŭk
Bơngai bu mơ̆ng nơ̆r Inh bơtho, mă ưh kơ pơm kiơ̆, bơngai 'noh thoi bơngai kơtul pơm hnam tơ pơlao chuơh
Na mưh truh bơyan 'mi tih, đak lơ̆p, kial hơbŭt, hnam 'noh hơlŭng păk pơchah hoch đĭ
Hlôi Yêsu bơtho đang boih, na lu bơngai tơpôl ei mah chrêu kơ đon tơdrong Sư bơtho noh
yua kơ Sư bơtho hơgei thoi lĕ Sư băt kơdih, ưh kơ thoi lu thây bơtho tơdrong juăt đe Juđê chă bơtho đe
Lăp Yêsu jur đơ̆ng kông lu bơngai tơpôl lơ noh kư̆m jur kiơ̆ Sư mơ̆n
Kơplah noh đei minh 'nu bơngai jĭ chin năm jê̆ Sư sơtơ̆p kŭl-tăng păng khan: “Ơ 'Bok, dah Ih wă, Ih gơh pơklaih inh
Na Yêsu chro ti pel bơngai ei păng khan: “Inh wă tơpă pơklaih ih, Inh pơklaih ih dang ei
” Na bơngai jĭ ei klaih kơtă hloi
“Ơ 'Bok, đĭch inh păn kơ jĭ tơ hnam pă kĕ iung
Na Yêsu khan kơ sư: “Ŏ, Inh năm pơklaih sư
Na Inh wă khan kơ iĕm dơ̆ng, ning-mônh gô đei lơ bơngai jơ̆p-jang kơ teh đak âu năm sŏng sa hơdai hăm Abraham, Isăk, Jakôp tơ dêh char 'Bok Kei-Dei
Lu bơngai Juđê 'Bok Kei-Dei 'mêm kơeng kơ adrĕch adrung lu sư ră, mă-lei lu sư ưh kơ wă lui, na ning-mônh 'Bok Kei-Dei gô tơlơ̆ tŭk lu sư tơ lăm anih măng mu, lê̆ lu sư nhơ̆m hmoi tơkăp sơnĕnh tơ noh
Yêsu năm tơ hnam Pêtrôs 'bôh tơnei sư oei păn kơ bơlŏ
Yêsu 'bôh lơ bơngai tăp dăr kơ Sư, na Sư pơtơm lu bơngai pơhrăm păng Sư găn tŏk pah to đak
Lăp lu sư wă yak đei minh 'nu thây bơtho tơdrong juăt đe Juđê apinh Sư: “Ơ 'Bok Thây, mă Ih năm tơ yơ yơ, inh wă kiơ̆ Ih ngăl
Minh 'nu bơngai lui nai khan kơ Yêsu: “Ơ 'Bok, inh wă kiơ̆ Ih mơ̆n, mă-lei gô inh 'bŭ 'bă inh 'mơ̆i
Yêsu khan: “Ưh ôh, ih kiơ̆ Inh dang ei hloi, tơdrong 'bŭ bơngai lôch lê̆ tơduă lu bơngai lôch tung 'bŭ dih băl
Klaih kơ noh Yêsu hao thŏng-nan, lu bơngai pơhrăm kư̆m hao kiơ̆ Sư mơ̆n
Kơplah lu sư oei yak kơpal đak dơsĭ, đei kial hơbŭt păng đak poh-yă tih tơprah mơ̆t lăm thŏng-nan lu sư, pă 'biơ̆ wă jê̆ 'bĕnh
Kơplah noh Yêsu oei tep
Lu đe ei lăng hlĭch, na lu sư jet băl: “Bơngai bu âu kih, kial hơbŭt, đak dơsĭ poh-yă tih dang noh, mă kư̆m chu yom kơ Sư
Jơ'bôt 'noh đei minh tơpôl nhŭng chă sa
Lu yang kơnê̆ ei apinh Yêsu khan: “Dah Ih puh nhôn lĕch đơ̆ng bre âu, lei Ih ăn kơ nhôn mơ̆t tơ lu nhŭng to
Lu bơngai mă wei nhŭng 'bôh thoi noh na kơdâu brŏk tơ pơlei lu sư chă roi kơ đe tơdrong nhŭng păng tơdrong 'bar 'nu bơngai yang kơnê̆ mơ̆t klaih boih
Đơ̆ng noh Yêsu brŏk tơ pơlei Sư kơdih pah to đak
Tơ noh đe tung ba minh 'nu bơngai hơwen hơwo kơpal anhŭn anhăk tơ Yêsu
Yêsu 'bôh tơdrong lui đe noh 'lơ̆ng tơpă na Sư khan kơ bơngai hơwen hơwo ei thoi âu: “Ơ dăm, hiôk bĕ ih, yua kơ tơdrong yoch ih Inh pơklaih đĭ boih
Lu thây bơtho tơdrong juăt đe Juđê kơtơ̆ng sư pơma thoi noh na lu sư mơmơnh lăm to khan: “Sư pơma blông kơ 'Bok Kei-Dei
Yêsu băt kơ lu sư pơma mơmơnh lăm to jô̆ kơ Sư tơdrong 'noh na Sư khan: “Liơ iĕm pơma mơmơnh lăm to, khan Inh pơma kơnê̆
Na dang ei Inh wă pơklaih jĭ sư, wă tơbăt ăn kơ iĕm băt kơ Inh Kon Bơngai gơh pơklaih tơdrong yoch kon bơngai ala teh âu
” Na Yêsu khan kơ bơngai hơwen hơwo ei thoi âu: “Iung bĕ, chĕp anhŭn ih brŏk tơ hnam
Bơngai hơwen noh iung yak brŏk hloi tơ hnam sư
Yêsu năm ataih 'biơ̆ đơ̆ng noh, na Sư 'bôh Mathiơ oei jang 'bơ̆t hnam thuê̆
Yêsu pơtơm sư khan: “Bĕ kiơ̆ Inh
” Na sư gruih iung kiơ̆ hloi Yêsu
Lu bơngai Pharisi 'bôh thoi noh na jet lu bơngai pơhrăm păng Sư thoi âu: “Yua kơ kiơ Yêsu sŏng sa hơdai păng lu bơngai iŏk jên thuê̆ hăm lu bơngai pơm yoch
Yêsu kơtơ̆ng hloi lu sư pơma thoi noh na Yêsu khan kơ lu sư thoi âu: “Lu bơngai liĕm akâu ưh kơ kăl kơ 'bok pơgang ôh, pôm lu bơngai jĭ jăn đĕch kăl kơ 'bok pơgang
Kơplah noh lu bơngai pơhrăm păng Yôhan mă pơm 'batem, lu sư năm jet Yêsu thoi âu: “Yua kơ kiơ nhôn hăm lu bơngai Pharisi ơ̆t kơ por wă kơkuh kơ 'Bok Kei-Dei, mă lu bơngai pơhrăm păng Ih ưh kơ ơ̆t
Na Yêsu pơma pơtih gia kơ lu sư thoi âu: “Kơplah đe pơkong kơ bơngai mă iŏk akăn, lu bôl bơngai mă iŏk akăn noh chhôk ngă 'nă hal dêh, lu sư ưh kơ đei bu ơh sơ'ngon ơ̆t kơ por ôh
Pôm ning-mônh đĕch đe wă rôp anhăk bơngai mă iŏk akăn noh đơ̆ng bôl sư, 'bơ̆t ei kơnh trŏ kơ lu bôl sư ơh sơ'ngon ơ̆t kơ por
Kơplah Yêsu oei pơma tơdrong 'noh, na blư 'bôh minh 'nu kră wei-lăng hnam akŭm đe Juđê sơtơ̆p kŭl-tăng kơkuh păng khan: “Kon adruh inh 'nao lôch, inh apinh Ih năm chro ti pel akâu sư wă kơ sư iung arih dơ̆ng
Yêsu iung kiơ̆ hloi sư, lu bơngai pơhrăm kư̆m kiơ̆ Sư mơ̆n
Đei minh 'nu bơngai drŏ-kăn tuh pham mơjĭt-'bar sơnăm boih, sư kiơ̆ đơ̆ng rŏng wă pel tơdrơi ao Yêsu
Drŏ-kăn noh sư tơchĕng khan: “Dah inh pel pôm ao Sư đĕch kư̆m klaih mơ̆n
Yêsu hue tơ rŏng 'bôh duch ei păng khan: “Ơ duch, ih 'nĕ kơ hli, kơlih kơ ih lui na ih klaih
” Drŏ-kăn noh klaih hloi 'bơ̆t anăp Sư
Lăp Yêsu truh tơ hnam kră wei-lăng hnam akŭm, Sư mơ̆t tơ hnam 'bôh bơngai hlôm tơgiĕp, bơngai nhơ̆m hmoi tơjrông tơjrang mang
Lu đe kơtơ̆ng tơdrong 'noh năm chă roi jơ̆p kơ tơring ei
Lăp Yêsu mơ̆t tơ hnam, bre sư kư̆m mơ̆t kiơ̆ mơ̆n
Na Yêsu jet bre sư khan: “Biĕm hăm lui kơ Inh gơh pơklaih biĕm
” Bre sư khan: “Lui
Na Yêsu pel măt bre sư păng khan: “Yua kơ biĕm lui na klaih
Mă-lei bre sư lĕch đơ̆ng noh năm chă roi kơ đe tơdrong Yêsu pơklaih măt bre sư jơ̆p-jang kơ tơring ei
Lăp bre noh 'nao wă lĕch tơ nai, đei bơngai nai năm ba minh 'nu bơngai yang mơ̆t pơm kơ sư kơmlo
Na Yêsu pơpuh yang kơnê̆ ei lĕch đơ̆ng akâu bơngai noh na bơngai noh gơh pơma hloi
Đĭ-đăng lu bơngai tơpôl oei kiơ̆ ei lăng hlĭch, na lu sư khan: “Dêh char Isơrael bơ̆n đơ̆ng sơ̆ ưh kơ đei bu gơh pơm tơdrong mơsêh mơyang thoi âu ôh ii
Mă-lei lu bơngai Pharisi khan: “'Noh đơ̆ng yŏng pơgơ̆r yang kơnê̆ tơgŭm sư na sư gơh pơpuh lu yang kơnê̆ noh
Yêsu 'bôh lu bơngai tơpôl noh Sư mơnat dêh, lu sư oei hli sơ'ngon đon ưh kơ băt pơm thoi yơ, dang lĕ kơ triu ưh kơ đei tơ'ngla wei-lăng
Yêsu 'bôh bơngai tơpôl lơ noh, na Sư pơma pơtih gia kơ lu bơngai pơhrăm păng Sư gah tơdrong đei lơ bơngai tam mă lui, mă-lei hui bơngai năm bơtho lu sư: “'Bôh ră 'ba lơ dôm noh, mă-lei hui bơngai wă năm kĕch iŏk
Thoi noh na bơ̆n athei adrin krao khan apinh tơ'ngla tơm mir âu wă wơh lơ bơngai năm tơgŭm kĕch iŏk 'ba âu
Yêsu krao mơjĭt-'bar 'nu bơngai pơhrăm păng Sư, ăn kơ lu sư gơh pơpuh tơlĕch lu yang kơnê̆ đơ̆ng akâu bơngai păng ăn kơ lu sư gơh pơklaih rim tơdrong jĭ jăn kon bơngai
Đơ̆ng noh lu đe Philip hăm 'Barthôlêmi; Thôm hăm Mathiơ, bơngai mă iŏk jên thuê̆ sơ̆; Yakơ kon Alphê hăm Thađê
Simôn mă kiơ̆ khŭl đe Sêlôt sơ̆ hăm Juđa Ikariôt, bơngai mă plơ̆ plĕch kơ Yêsu
Yêsu wơh mơjĭt-'bar 'nu bơngai pơhrăm păng Sư âu, Sư khan: “Iĕm 'nĕ kơ năm tơring đe mă ưh kơ khŭl Isơrael păng 'nĕ kơ năm tơring đe Samri
Iĕm athei năm tơ tơring bơngai Isơrael bơ̆n, yua kơ lu sư dang triu jrok trong
Iĕm năm bơtho lu sư khan: ‘Năr âu trŏ năr 'Bok Kei-Dei wă pơgơ̆r iĕm boih
Păng 'nĕ kơ chĕp ba jên
'Nĕ kơ chĕp kơdŭng tah tơmam, dah hrŭk 'bar blah ao, dah chĕp hiă chơkhŏ, dah 'long jra, yua kơ iĕm dang bơngai jang sa apah, iĕm jang tơgŭm đe, đe 'me sa iĕm
“Iĕm truh tơ pơlei ayơ, mă pơlei tih iĕ, iĕm jet lăng tơ ei bơngai bu 'lơ̆ng na iĕm oei hloi tơ hnam bơngai noh truh tơ năr iĕm wă năm tơ pơlei nai
Anih hnam ayơ dah pơlei ayơ ưh kơ sơng iŏk iĕm păng ưh kơ wă mơ̆ng tơdrong iĕm bơtho sư, thoi noh na lăp iĕm brŏk đơ̆ng pơlei 'noh iĕm sơpuih 'bruih tơ jơ̆ng iĕm tơbăt ăn kơ lu sư 'Bok Kei-Dei wă phak lu sư ning-mônh
“Inh wơh iĕm năm chă bơtho đe iĕm athei kơchăng hŏ, yua kơ dang lĕ wơh triu năm tơ kŏ-so
Na iĕm athei chă đon hơgei thoi 'bih, iŏk jơhngơ̆m dim dang kơtơp
Iĕm athei kơchăng, yua kơ đe gô rôp iĕm jao kơ lu kră sek tơlang păng tôn teh iĕm tơ hnam akŭm đe Juđê
Mưh đe rôp iĕm jao kơ lu kră sek tơlang, iĕm 'nĕ mah tơchĕng kơ tơdrong iĕm wă pơma kơ lu sư noh hŏ
Yua kơ đei Yang Bơhngol 'Lơ̆ng đơ̆ng 'Bă bơ̆n tơgŭm kơplah lăm iĕm pơma, ưh kơ sĭ kơ iĕm gơh pơma kơdih ôh
Dah đe pơm kơnê̆ kơ iĕm tơ pơlei âu, iĕm kơdâu bơtho pơlei nai dơ̆ng
Inh khan kơ iĕm tơpă, kơplah iĕm oei chă bơtho đe tam mă jơ̆p kơ dêh Isơrael, Inh Kon Bơngai jur boih
“Mă-lei iĕm 'nĕ mah hli kơ lu sư ôh, yua kơ dôm tơdrong 'lơ̆ng đe gô băt, dôm tơdrong hrĕp đe gô 'bôh ning-mônh
Iĕm 'nĕ hli kơ đe pơlôch akâu iĕm, mă-lei bơhngol iĕm sư ưh kơ gơh pơlôch ôh
Iĕm athei hli kơ 'Bok Kei-Dei đĕch, Sư gơh pơrăm akâu iĕm hăm bơhngol iĕm tơ dơnâu ŭnh
Bơ̆n băt sem rĕch tĕch hơi dêh, 'bar tŏ lăp minh hlak jên, mă-lei 'Bok Kei-Dei kư̆m wei rong sư mơ̆n
Mă minh pôm păr huŏng tơ teh, Sư kư̆m băt mơ̆n
Sŏk bơ̆n Sư jô̆ băt tôm
“Bu roi kơ đe khan sư lui kơ Inh, Inh kư̆m roi kơ 'Bă Inh tơ plĕnh ti, bơngai 'noh sư lui kơ Inh tơpă
Bu hli kơ đe, mơlâu kơ đe na sư khan sư ưh kơ lui kơ Inh, Inh kư̆m roi kơ 'Bă Inh tơ plĕnh ti thoi noh mơ̆n
'Nhŏng oh pôm hnam mă ưh kơ lui hil areh kơ 'nhŏng oh mă lui
“Bu 'mêm kơ mĕ 'bă sư hloh kơ sư 'mêm kơ Inh, bơngai 'noh ưh kơ trŏ kơ tơbôl hăm Inh ôh
Bu 'mêm kơ kon sư hloh kơ sư 'mêm kơ Inh, bơngai 'noh kư̆m ưh kơ trŏ wă tơbôl hăm Inh mơ̆n
Bu ưh kơ chu tôi 'long pơglang sư kơdih lôch kiơ̆ Inh, bơngai 'noh kư̆m ưh kơ trŏ wă tơbôl hăm Inh mơ̆n
Bu ưh kơ chu lôch yua kơ tơdrong Inh, bơngai 'noh lôch hoh hoh đĕch, ưh kơ yua kiơ ôh
Bu sơng iŏk bơngai pơtruh nơ̆r 'Bok Kei-Dei, sư băt kơ bơngai noh pơtruh nơ̆r 'Bok Kei-Dei tơpă, bơngai 'noh gô đei tơdrong apah thoi 'Bok Kei-Dei apah bơngai mă pơtruh nơ̆r Sư noh
Bu sơng iŏk bơngai 'lơ̆ng tơpăt, sư băt kơ bơngai noh tơpăt tơpă, bơngai 'noh gô đei tơdrong apah thoi 'Bok Kei-Dei apah bơngai mă 'lơ̆ng tơpăt noh mơ̆n
Bơngai bu asong minh kơchŏk đak nhă kơ lu bôl bơ̆n mă pơm iĕ âu yua kơ bôl bơ̆n kiơ̆ Inh, bơngai 'noh 'Bok Kei-Dei gô apah sư tơpă
Yêsu bơtho khan kơ mơjĭt-'bar 'nu bơngai pơhrăm păng Sư đang boih, na Yêsu năm chă bơtho kon pơlei pơla tơring ei
“Ih hăm trŏ kơ 'Bok Krist mă Yôhan khan gô truh, dah nhôn oei gô bơngai nai dơ̆ng
Yêsu khan kơ lu sư: “Iĕm wih roi kơ Yôhan tơdrong mă iĕm kơtơ̆ng đơ̆ng Inh bơtho hăm iĕm 'bôh noh bĕ
Lu măt tol gơh 'bôh hơdah, lu jơ̆ng kue mah gơh yak, lu jĭ chin mah klaih, lu klĭk gơh kơtơ̆ng, lu bơngai lôch mah gơh iung arih, lu bơngai dơnuh hin mah mơ̆ng Inh bơtho tơdrong 'nao 'lơ̆ng
Lu bơngai mă lui kơ Inh khŏm khŏm ưh kơ achăng lê̆ Inh, lu sư hiôk dêh
Lăp lu bơngai pơhrăm păng Yôhan wih boih, na Yêsu pơma kơ lu bơngai tơpôl mă oei kiơ̆ ei: “Iĕm năm tơ Yôhan tơ char glă sơ̆ iĕm chă kiơ
Ưh kơ sĭ iĕm năm chă bơngai ngĭl ngŭl tơchĕng đon 'bar pah thoi lĕ hla kial thu wơ̆t lăk ôh
Lei iĕm chă kiơ
Dah iĕm năm lăng bơngai hrŭk hơbĕn ao 'lơ̆ng
Tơ̆ng iĕm wă lăng bơngai hrŭk hơbĕn ao 'lơ̆ng, lei sư oei tơ hnam 'bok pơtao
Yua kơ Yôhan boih na đe mah chih lăm sơ̆p hla bơar 'Bok Kei-Dei sơ̆ thoi âu:
'Bok Kei-Dei khan:
‘Âu Inh wơh minh 'nu bơngai pơtruh nơ̆r Inh hơdrol, wă kơ sư hơmet trong kơ Ih
Inh khan kơ iĕm tơpă, Yôhan sư tih hloh kơ đĭ-đăng bơngai mơ̆n, mă-lei bơngai bu iĕ hloh kơ đe lăm chăl 'nao mă 'Bok Kei-Dei pơgơ̆r dang ei, sư kư̆m hlôh wao tơdrong 'Bok Kei-Dei nhên hloh kơ Yôhan dơ̆ng
Đơ̆ng Yôhan bơtho sơ̆ truh dang ei đei lơ bơngai adrin tơpă wă kơ 'Bok Kei-Dei pơgơ̆r lu sư
Đĭ-đăng lu bơngai pơtruh nơ̆r 'Bok Kei-Dei truh tơ Yôhan păng đĭ dôm sơ̆p hla bơar tơdrong juăt 'Bok Kei-Dei, roi lê̆ hơdrol khan 'Bok Kei-Dei wă pơgơ̆r kon bơngai tơpă, na dang ei bơ̆n 'bôh tơpă boih 'Bok Kei-Dei pơgơ̆r kon bơngai
Na bu đei đon athei mơ̆ng wă kơ kơtơ̆ng nhên
‘Nhôn hlôm tơgiĕp wă kơ tơdrong chơt,
mă-lei iĕm kuă kơ suang pơrŏ
Nhôn hơri tơdrong đe lôch,
mă-lei iĕm kuă kơ nhơ̆m hmoi
Na tơdrong iĕm kuă kơ nhi Yôhan kư̆m thoi noh mơ̆n
Na gah Inh Kon Bơngai jur tơ teh âu, sŏng sa mơh 'nhot hơdai kon bơngai, na đe jô̆ kơ Inh khan bơngai sa bơlŭk, et dư, tơbôl hăm bơngai iŏk jên thuê̆, lu bơngai yoch mơ̆n
Mă-lei dah bơ̆n 'bôh đe jang 'lơ̆ng, bơ̆n băt kơ đe jang trŏ jang hơgei
Đơ̆ng noh Yêsu lach kơ kon pơlei pơla 'bôh Sư pơm lơ tơdrong mơsêh mơyang tơ pơlei lu sư, mă-lei lu sư ưh kơ wă tơbral kơdih tơdrong yoch
Inh khan kơ iĕm tơpă, truh năr 'Bok Kei-Dei wă sek tơlang ning-mônh, Sư gô phak Pơlei Tirơ păng Pơlei Siđôn hơiơch 'biơ̆ kơ pơlei iĕm, mă khan 'bar tŏ pơlei noh pơlei dêh tơmoi
Inh khan kơ iĕm tơpă, mưh truh năr sek tơlang ning-mônh, Sư gô phak tơring Sôđôm hơiơch 'biơ̆ kơ pơlei iĕm
Ơ 'Bă, Ih pơm thoi noh trŏ tơpă, kiơ̆ thoi Ih lăp đon
Yua kơ Inh bơngai dim, băt 'mêm mơnat, na apinh iĕm pŭ iŏk bĕ, pơhrăm iŏk bĕ tơdrong Inh âu, wă kơ iĕm pơdơh hiôk
Yua kơ Inh, na iĕm rơhơi jơhngơ̆m păng pŭ hơiơch
Kơplah noh lăp truh năr giĕng đe Juđê mă đe anăn năr Sa'bat, Yêsu păng lu bơngai pơhrăm păng Sư drong mơ̆t tơ mir, lu bơngai pơhrăm păng Sư pơngot na lu sư broch găr 'ba kăp sa ngôi
Inh khan kơ iĕm tơpă, tơdrong jang Inh kăl hloh kơ tơdrong jang đe noh jang lăm hnam akŭm
Lăm sơ̆p hla bơar 'Bok Kei-Dei khan sơ̆ thoi âu: ‘Tơdrong iĕm soi sơmah kơ Inh ưh kơ kăl ôh, Inh wă kơ iĕm 'mêm mơnat dih băl 'noh kăl hloh kơ tơdrong iĕm soi sơmah kơ Inh
’ ” Yêsu khan dơ̆ng: “Dah iĕm hlôh tơdrong noh, lei iĕm ưh kơ đei jô̆ kơ lu bơngai 'lơ̆ng pơm yoch ôh
Inh Kon Bơngai, Inh gơh tơblang ăn kơ iĕm tơdrong kơ̆m lăm năr pơdơh Sa'bat
Yêsu brŏk đơ̆ng noh năm akŭm tơ hnam akŭm lu bơngai Pharisi ei
Yêsu khan kơ lu sư: “Dah iĕm đei minh pôm triu huŏng lăm sơlŭng đak kơplah lăm năr pơdơh Sa'bat iĕm jur iŏk sư hloi dah kiơ
Đơ̆ng noh na Yêsu khan kơ bơngai ti kue: “Chro ti ih bĕ
” Na bơngai ti kue ei chro ti sư klaih hloi thoi ti 'lơ̆ng
Lu khŭl Pharisi noh lĕch đơ̆ng hnam akŭm noh năm pơđâu chă tơdrong wă kơ gơh rôp pơlôch Yêsu
Sư khă lu đe noh 'nĕ roi tơbăt anăn Sư kơ đe
Tơdrong noh 'blep trŏ thoi Êsai chih khan lê̆ hơdrol sơ̆ thoi âu
Mă-lei Sư ưh kơ chă pơjah pơjăng hăm đe, ưh kơ pơma pơret ôh,
Kư̆m ưh kơ bơtho đe tơ anih kư̆ kă rok trong dah rok cham kon pơlei wă kơ đe ư-ang kơ Sư ôh
Đĭ-đăng khŭl kon bơngai gơnêh gơnơm sơđơ̆ng kơ Sư tơgŭm
Kơplah noh đe năm ba tơ Yêsu minh 'nu bơngai măt tol păng sư kư̆m kơmlo yua kơ yang kơnê̆ pơm kơ sư
Na Yêsu pơpuh yang kơnê̆ lĕch đơ̆ng akâu bơngai noh na bơngai noh gơh 'bôh hơdah păng gơh pơma
Lu bơngai tơpôl lăng hlĭch na chă tơkhan dih băl: “Băt 'Bok âu boih kơlĕ, đe khan Sư Kon Sâu 'bok pơtao Đawit đơ̆ng 'Bok Kei-Dei ăn pơm pơtao bơ̆n
Lu bơngai Pharisi kơtơ̆ng thoi noh, lu sư khan: “'Noh đơ̆ng yang Belsêbul yŏng yang kơnê̆ tơgŭm Sư na Sư gơh pơpuh lu yang kơnê̆ noh
Yêsu băt kơ lu sư tơchĕng thoi noh na Sư khan: “Dah minh pôm teh đak tơblah dih băl, teh đak noh gô pơchah hiong tôch
Dah minh pôm pơlei dah minh pôm hnam dơnŏ tơblah dih băl, pơlei dah hnam dơnŏ noh gô hiong hiach
Thoi noh dah yŏng pơgơ̆r yang kơnê̆ tơblah tơduă yang kơnê̆, dôm tơdrong sư pơgơ̆r gô hiong tôch
“Iĕm kơchăng hŏ, bu ưh kơ wă kiơ̆ Inh, sư dang ayăt kơ Inh; bu ưh kơ pôm đon hăm Inh, sư gô tơklah tơklang
Bu pơjăm Inh Kon Bơngai, 'Bok Kei-Dei kư̆m huay kơ jô̆ yo kơ sư ôh, Sư oei tơgŭm pơklaih đĕch
Iĕm âu bơngai dang 'bih, iĕm ưh kơ layơ wă pơma 'lơ̆ng 'biơ̆ tŏ sĕt, yua kơ iĕm bơngai kơnê̆ dêh
Lăm to iĕm tơchĕng thoi yơ, 'bơ̆r iĕm pơma kiơ̆ thoi noh mơ̆n
Bơngai 'lơ̆ng, sư đei jơhngơ̆m 'lơ̆ng, sư pơma kiơ̆ 'lơ̆ng
Bơngai kơnê̆, sư đei jơhngơ̆m kơnê̆, sư pơma kiơ̆ kơnê̆
Inh khan kơ iĕm tơpă, na mưh truh năr 'Bok Kei-Dei sek tơlang ning-mônh, Sư roi tôm dôm tơdrong 'bơ̆r iĕm pơma kơnê̆
Dah 'bơ̆r iĕm pơma 'lơ̆ng, Sư kư̆m jô̆ iĕm bơngai 'lơ̆ng; dah 'bơ̆r iĕm pơma kơnê̆, Sư kư̆m jô̆ iĕm bơngai kơnê̆
Klaih kơ noh lu thây bơtho tơdrong juăt đe Juđê păng lu khŭl Pharisi apinh Yêsu khan: “Ơ 'Bok Thây, nhôn wă kơ 'bôh Ih pơm tơdrong mơsêh 'mơ̆i na nhôn băt kơ Ih bơngai đơ̆ng 'Bok Kei-Dei
Jôna sơ̆ sư oei lăm klak ka tih pêng măng pêng năr, na Inh Kon Bơngai gô oei lăm trôm teh pêng măng pêng năr kư̆m thoi noh mơ̆n
Truh năr 'Bok Kei-Dei sek tơlang ning-mônh lu kon pơlei Ninêwơ jô̆ kơ lu jơhnơr iĕm dang ei bơngai yoch tih, yua kơ lu sư kơtơ̆ng Jôna bơtho athei tơbral kơdih tơdrong yoch, lu sư tơbral hloi, mă-lei iĕm âu đei bơngai bơtho hơgei hloh kơ Jôna ră pơm kuă kơ tơbral kơdih tơdrong yoch
Truh năr 'Bok Kei-Dei sek tơlang ning-mônh kư̆m đei minh 'nu yă pơtao đơ̆ng dêh Sêba wang jô̆ kơ lu jơhnơr iĕm dang ei bơngai yoch, yua kơ sơ̆ sư đơ̆ng dêh ataih kư̆m adrin năm mơ̆ng pơtao Sôlômôn bơtho, mă-lei iĕm âu đei bơngai bơtho hơgei hloh kơ pơtao Sôlômôn bơtho ră pơm kuă kơ tơbral kơdih tơdrong yoch
“Pơtih gia yang kơnê̆ lĕch đơ̆ng akâu bơngai, năm tơ char glă, sư chă anih pơdơh ră, sư chă ưh kơ đei
Na sư tơchĕng khan: ‘Inh brŏk oei tơ bơngai đêl inh oei ki đĕch
’ Lăp sư brŏk, sư 'bôh bơngai đêl sư oei noh thoi hnam đe sơpuih hơmet lê̆ 'lơ̆ng boih mă-lei ưh kơ đei Yang Bơhngol 'Lơ̆ng oei
Kơplah Yêsu oei bơtho lu đe ei, na đei oh Sư hăm mĕ Sư dơ̆ng tơ 'ngoaih chă Sư wă pơma dơnuh
Na đe khan kơ Sư: “Mĕ Ih hăm oh Ih dơ̆ng 'bơ̆t 'ngoaih hnam to chă Ih
Yêsu khan: “Bu mĕ Inh hăm oh Inh ei
Yêsu tơhlâu tơ'bôh kơ lu bơngai mă kiơ̆ Sư, khan: “Lu bơngai âu dang mĕ Inh, 'nhŏng oh Inh
Bu pơm kiơ̆ kơ 'Bă Inh mă oei tơ plĕnh ti, bơngai 'noh dang 'nhŏng oh Inh păng mĕ Inh
Năr noh mơ̆n, Yêsu lĕch đơ̆ng hnam năm tơ jih đak dơsĭ tơoei bơtho đe
Đei lơ bơngai akŭm tăp dăr kơ Sư, na Sư tŏk oei kơpal thŏng-nan tơ đak, lu bơngai tơpôl oei tơ jih đak
Lăp sư rei, đei găr mơ'nah huŏng tơ trong, na sem jur sa
Lăp 'năr tŏ boih sư jô na lôch hloi, yua kơ rơh sư chăt ưh kơ jrŭ
Kư̆m đei mơ'nah huŏng tơ teh 'lơ̆ng, na đei hloi plei trem mơ'nah minh-hrĕng, mơ'nah tơdrâu-jĭt, mơ'nah pêng-jĭt
Bu đei đon athei tơchĕng kơdih bĕ
Klaih kơ noh lu bơngai pơhrăm păng Sư năm jet Sư: “Yua kơ kiơ Ih wă bơtho pơjuang ngăl
Yêsu khan: “'Bok Kei-Dei ăn kơ iĕm băt gah tơdrong Sư wă pơgơ̆r kon bơngai thoi yơ, mă-lei Sư ưh kơ ăn kơ lu bơngai tơpôl noh băt ôh
Bơngai bu hlôh, 'Bok Kei-Dei gô pơthim ăn kơ sư hlôh hloh kơ noh na sư gô hlôh tơpă
Bơngai bu ưh kơ wă mơ̆ng, bơngai noh rai hiong dôm tơdrong sư hlôh
Inh bơtho pơjuang yua kơ lu sư lăng khŏm khŏm, mă lu sư ưh kơ 'bôh; lu sư mơ̆ng Inh bơtho tơhlôh ră, mă lu sư ưh kơ wao
Thoi noh na 'blep trŏ thoi Êsai chih khan lê̆ hơdrol sơ̆ thoi âu:
‘Lu sư mơ̆ng Inh bơtho khŏm khŏm ră mă-lei lu sư ưh kơ hlôh,
Măt lu sư lăng khŏm khŏm ră mă ưh kơ 'bôh tơdrong kiơ
Yêsu oei pơma kơ lu bơngai pơhrăm păng Sư khan: “Mă-lei gah lu iĕm âu, iĕm hiôk yua kơ măt iĕm 'bôh, đon iĕm gơh hlôh
Inh khan kơ iĕm tơpă, đei lơ bơngai pơtruh nơ̆r 'Bok Kei-Dei păng lơ bơngai lui kơ 'Bok Kei-Dei sơ̆ sơdơ̆r kơ 'bôh tơdrong iĕm 'bôh dang ei ră mă-lei lu sư ưh kơ tam 'bôh ôh; lu sư 'maih mơ̆ng dôm tơdrong iĕm kơtơ̆ng dang ei ră, mă-lei lu sư ưh kơ tam kơtơ̆ng ôh
“Iĕm mơ̆ng bĕ wă kơ hlôh tơdrong bơngai rei 'ba 'noh hei wă khan kiơ
Lu bơngai mă thoi lĕ găr 'ba huŏng 'bơ̆t tơmo trêl, lu sư kơtơ̆ng đe bơtho tơdrong 'Bok Kei-Dei, lu sư hưch hanh păng iŏk hloi mơ̆n
Kư̆m đei ră tơnơm 'ba mă-lei rơh sư chăt ưh kơ jrŭ sư jing jô lôch hloi, 'noh wă khan lu sư đei ră đon lui mă-lei ưh kơ đunh lu sư jing achăng lê̆ yua kơ đe areh kơ lu sư lui kơ 'Bok Kei-Dei
Gah lu bơngai mă thoi lĕ kơ găr 'ba huŏng 'bơ̆t teh 'lơ̆ng, lu bơngai noh boih kơtơ̆ng tơdrong 'Bok Kei-Dei păng hlôh wao, kiơ̆ hloi kơjăp, na đei plei tơpă, mơ'nah minh-hrĕng, mơ'nah tơdrâu-jĭt, mơ'nah pêng-jĭt
Yêsu pơma pơtih gia dơ̆ng kơ đe tơdrong 'Bok Kei-Dei wă pơgơ̆r bơ̆n thoi âu: “Đei minh 'nu bơngai năm rei adrĕch 'ba 'lơ̆ng tơ mir sư
Na đei minh 'nu bơngai nai areh kơ sư, tơ kơmăng kơplah hnam dơnŏ sư oei tep minh 'nu bơngai mă areh kơ sư noh năm rei găr 'nhĕt tơ mir sư na weh tơ nai
'Ba păng 'nhĕt wơ̆ hơdai hơnơ̆ng truh huăt, na bơngai mă rei 'ba noh kơnăl kơ 'ba noh 'nhĕt krênh dêh
’ Lu đĭch sư khan: ‘Ih hăm wă kơ nhôn buch pơđĭ 'nhĕt noh
Yŏng sư khan: ‘Ưh ôh, hli kơ iĕm buch 'bơm 'ba
Yêsu pơma pơtih gia dơ̆ng kơ lu bơngai tơpôl noh thoi âu: “Lu bơngai 'Bok Kei-Dei pơgơ̆r, lu sư thoi lĕ kơ găr sơ'bei, găr noh iĕ hloh kơ đĭ-đăng găr nai
Yêsu bơtho dôm tơdrong noh kơ lu bơngai tơpôl, Sư bơtho pơtih gia ngăl
wă kơ trŏ thoi minh 'nu bơngai pơtruh nơ̆r 'Bok Kei-Dei khan lê̆ hơdrol sơ̆ thoi âu:
“Inh iŏk tơdrong mă đe ưh tam kơtơ̆ng đơ̆ng 'Bok Kei-Dei pơjing plĕnh teh sơ̆,
Wă bơtho pơtih gia kơ lu sư dang ei
Na Yêsu tơblang ăn kơ lu sư: “Bơngai mă rei adrĕch 'ba 'lơ̆ng noh wă khan Inh Kon Bơngai
Lu bơngai mă chô̆ akŭm 'nhĕt mă tung tŭk tơ ŭnh noh wă khan gô truh năr tôch ning-mônh Inh Kon Bơngai gô wơh lu linh jang kơ Inh năm rôp dôm lu bơngai mă pơtuah lu bơngai mă lui kơ Inh păng dôm lu bơngai mă pơm kơnê̆ đơ̆ng lăm dêh char Inh pơgơ̆r
Lu bơngai mă chô̆ akŭm 'nhĕt mă tung tŭk tơ ŭnh noh wă khan gô truh năr tôch ning-mônh Inh Kon Bơngai gô wơh lu linh jang kơ Inh năm rôp dôm lu bơngai mă pơtuah lu bơngai mă lui kơ Inh păng dôm lu bơngai mă pơm kơnê̆ đơ̆ng lăm dêh char Inh pơgơ̆r
na klơ̆m tŭk lu sư tơ dơnâu ŭnh, lê̆ lu sư nhơ̆m hmoi tơkăp sơnĕnh tơ noh
“Tơdrong 'Bok Kei-Dei pơgơ̆r bơ̆n kư̆m thoi tơmam đe gĭt 'bŭ ôn lăm teh
Đei minh 'nu bơngai nai 'bôh tơmam đe 'bŭ tơ mir noh na sư gơlơ̆p tơmam noh păng teh wă kơ hrĕp
Jơhngơ̆m sư hiôk dêh
“Pơtih gia thoi âu dơ̆ng: Lu bơngai mă ăn 'Bok Kei-Dei pơgơ̆r sư, noh kư̆m thoi bơngai adrin răt tơmam hu đe gĭt dêh
Lăp sư 'bôh đe tĕch tơmam hu rang hloh kơ hu nai na sư brŏk tơ hnam tĕch đĭ mŭk tơmam sư na răt tơmam hu mă đe gĭt noh
“'Bok Kei-Dei pơgơ̆r bơ̆n thoi âu: Pơtih gia thoi lu bơngai juăt kơ traih jal tơ đak dơsĭ sư đei ka lơ, ka đe gĭt, ka đe ưh
Na mưh truh năr tôch ning-mônh kư̆m thoi noh mơ̆n
Lu linh jang kơ Inh năm rơih iŏk dôm lu bơngai kơnê̆ đơ̆ng lu bơngai 'lơ̆ng
Yêsu jet lu bơngai pơhrăm păng Sư: “Dôm tơdrong pơtih gia noh hei iĕm tam hlôh
Yêsu khan: “Thoi noh na lu iĕm bơngai mă pơhrăm păng Inh, iĕm gô jing thây bơtho đe tơdrong 'Bok Kei-Dei pơgơ̆r kon bơngai, na iĕm bơtho đe tơdrong 'nao tơdrong so kư̆m thoi 'bok tơ'ngla hnam chă asong kơ đe tơmam 'nao păng tơmam so sư, gô mơ̆ng kơ sư wă
Lu oh Sư drŏ-kăn oei tơ âu mơ̆n
Na liơ Sư gơh pơm dôm tơdrong noh
Na Yôhan khan kơ Hêrôt: “Ih tơgar iŏk akăn oh ih ưh kơ trŏ ôh
Lăp trŏ năr đe tơpŭ kơ Hêrôt, đe sa et pơrŏ na kon adruh duch Hêrôđia mơ̆t suang tơ anih đe et sa, na pơtao Hêrôt lăp đon dêh
Lăp Yêsu kơtơ̆ng tơdrong 'noh Sư lĕch hloi đơ̆ng hnam năm tơ thŏng-nan wơ̆r năm tơ anih kueng kơdrô̆
Lu pơlei kiơ̆ ei băt kơ Yêsu năm tơ anih noh boih na lu sư lĕch đơ̆ng pơlei noh yak jơ̆ng kiơ̆ Yêsu tơ anih kueng noh
Lăp Yêsu jur đơ̆ng thŏng-nan Sư 'bôh lơ bơngai kiơ̆ Sư na Sư mơnat dêh kơ lu bơngai noh, na Sư pơklaih hloi lu bơngai jĭ jăn
Na Yêsu khan kơ lu sư: “Ưh kơ kăl kơ năm răt tơmam sa tơ pơlei đe ôh, iĕm 'me sư wăi
Lu sư khan: “Bơ̆n đei lăp pơđăm tŏ 'bĕng mi păng 'bar hlak ka, liơ gơh mah
Yêsu khan: “Iĕm ba kơ Inh tơ âu
Lu bơngai mă sŏng sa ei pơđăm-rơbâu 'nu jô̆ gah bơngai drŏ-nglo đĕch, ưh kơ đei jô̆ drŏ-kăn păng hơ'lơ̆p ôh
Đơ̆ng noh na Yêsu sơlah đơ̆ng lu bơngai tơpôl noh tŏk tơ kông kơdrô̆ wă krao khan kơ 'Bă Sư
Lăp 'năr mơ̆t măng mơt boih Sư oei tơ noh mơ̆n
Lăp tŏk-bŏk leng gong Yêsu jur đơ̆ng kông yak kơpal đak dơsĭ năm tơ lu bơngai pơhrăm păng Sư
Lăp lu sư 'bôh Yêsu yak kơpal đak dơsĭ lu sư hli dêh, lu sư khan: “'Noh atâu boih
Pêtrôs khan kơ Sư: “Ơ 'Bok, tơ̆ng Ih tơpă lei Ih ăn kơ inh gơh yak kơpal đak năm tơ Ih
” Na Pêtrôs jur hloi đơ̆ng thŏng-nan yak kơpal đak năm tơ Sư
Klaih kơ noh bre Sư tŏk tơ thŏng-nan kial thĕng hloi ưh pă tơhlu dơ̆ng
Lu bơngai pơhrăm păng Sư oei lăm thŏng-nan sơtơ̆p kŭl-tăng kơkuh kơ Sư păng khan: “Ih Kon 'Bok Kei-Dei tơpă
Lăp lu sư tŏk găn hlôi kơ đak dơsĭ boih, lu sư truh tơ tơring Gênêsaret
Đe kơnăl hloi kơ Sư na đe năm chă roi jơ̆p-jang tơring ei athei anhăk ba lu bơngai jĭ jăn năm tơ Yêsu
“Yua kơ kiơ lu bơngai pơhrăm păng Ih ưh kơ kiơ̆ tơdrong juăt yă 'bok bơ̆n pơkă sơ̆, lu sư sŏng sa ưh kơ ôp ti
Yêsu khan kơ lu sư: “Bĭ lei iĕm tŭk kơ kiơ tơdrong juăt 'Bok Kei-Dei pơkă jing kiơ̆ tơdrong juăt iĕm kơdih
'Bok Kei-Dei pơkă thoi âu: ‘Iĕm athei lui yom kơ mĕ 'bă păng dah bơngai bu pơma kơnê̆ kơ mĕ 'bă sư, athei pơlôch tŭk bơngai noh
Gah lu iĕm khan: ‘Bơngai bu khan kơ mĕ 'bă sư khan: Mŭk tơmam inh wă 'me sa biĕm ră inh pơyơ̆r kơ 'Bok Kei-Dei đĭ boih,’
na iĕm khan bơngai noh huay pă kăl kơ 'me rong mĕ 'bă sư dơ̆ng
Iĕm pơjing tơdrong juăt kơdih bơtho đe thoi noh na iĕm jing tŭk tơdrong juăt 'Bok Kei-Dei boih
Ơ lu bơngai 'bơ̆r đak klak ŭnh, Êsai chih nơ̆r 'Bok Kei-Dei khan lê̆ hơdrol sơ̆ thoi âu na 'blep kơ iĕm dang ei tơpă
‘Lu bơngai âu ư-ang kơ Inh păng 'bơ̆r đĕch,
jơhngơ̆m klơm klak sư ataih đơ̆ng Inh
Lu sư kơkuh kơ Inh ưh kơ yua kiơ
Lu sư bơtho tơdrong ala teh; mă-lei khan tơdrong 'Bok Kei-Dei
Yêsu krao đĭ-đăng lu bơngai kiơ̆ ei na khan: “Apinh iĕm mơ̆ng Inh 'biơ̆ păng pơwao kơdih
Dôm lu tơmam sa kon bơngai sa ưh kơ đei pơm kơ kon bơngai jing yoch ôh, tơdrong pơm yoch noh lĕch đơ̆ng 'bơ̆r kon bơngai na kon bơngai jing yoch
Đang Yêsu pơma thoi noh boih na lu bơngai pơhrăm păng Sư năm khan kơ Sư: “Ih hăm băt lu bơngai Pharisi ơh kơ Ih pơma thoi noh hei
Na Yêsu pơma pơjuang kơ lu bơngai ei thoi âu: “'Long kiơ 'Bă Inh tơ plĕnh ti ưh kơ đei pơtăm, 'long noh Sư buch tŭk pơđĭ
Na iĕm 'nĕ mah hiơ̆k tơdrong sư ơh noh, yua kơ lu sư bơngai bơtho đe ră mă-lei dang bơngai măt tol
Dah bơngai măt tol chông ba bôl sư măt tol bre sư nơnăm gô huŏng tơ sơlŭng đĕch ưh kơ yua kiơ kơ bre sư ôh
Pêtrôs khan: “Apinh Ih tơblang kơ nhôn tơdrong Ih pơtih gia noh hei
Yêsu khan kơ lu sư: “Iĕm kư̆m ưh kơ hlôh ôh hă
Đĭ dôm tơmam sa, bơ̆n sa mơ̆t lăm klak, klaih kơ noh lĕch đĭ
Pôm nơ̆r pơma đĕch, lĕch đơ̆ng jơhngơ̆m đon kon bơngai, na pơm kơ kon bơngai jing yoch
Yua kơ đơ̆ng jơhngơ̆m đon kon bơngai tơchĕng kơnê̆ na jing yoch: Sư pơlôch đe, kơtrŏ hăm akăn đe, sư pơm pơyô kư̆ kă, sư tơtông, sư oei pơma hơlĕnh, sư pơjăm pơjuă đe
Đơ̆ng noh Yêsu năm tơ tơring Pơlei Tirơ hăm Pơlei Siđôn
Mă-lei Yêsu ưh kơ tơl sư
Na lu bơngai pơhrăm păng Sư khan kơ Sư thoi âu: “Apinh Ih jah tơgŭm sư, na sư jah brŏk, sư kiơ̆ bơ̆n nŏng kơ pơma 'bơ̆r re
Yêsu khan: “Liơ, 'Bok Kei-Dei wơh Inh wă kơ Inh tơgŭm lu bơngai Isơrael, yua kơ lu bơngai Isơrael thoi triu jrok trong, na iĕm khan wă kơ Inh tơgŭm sư
Na bơngai drŏ-kăn ei kơkuh 'nap 'bơ̆t anăp Sư păng khan: “Ơ 'Bok, apinh Ih mơnat tơgŭm inh 'biơ̆ bĕ
Yêsu khan: “Lu bơngai Isơrael dang kon Inh, dah Inh tơgŭm ih bơngai tơmoi, lei dang Inh klơ̆m tŭk tơmam sa kon Inh ăn kơ kŏ sa
Bơngai drŏ-kăn ei khan: “Ơ 'Bok, trŏ boih, mă-lei inh wă kơ Ih tơgŭm inh 'biơ̆, yua kơ phŏ phŏ inh kư̆m 'bôh kŏ năm alep sa đêl kon hơ'lơ̆p sa asĭ
Sư pơma trŏ thoi noh, na Yêsu khan: “Ơ yă, ih lui kơjăp tơpă
Tơdrong ih apinh noh gô đei kơ ih
” Kơplah noh kon adruh sư klaih hloi
Lu bơngai tơpôl ei 'bôh tơdrong noh hlĭch tơpă: Bơngai kơmlo mah gơh pơma, bơngai kue jo kư̆m klaih 'lơ̆ng, bơngai măt tol gơh 'bôh hơdah, na lu sư ư-ang kơ Kră Yang 'Bok Kei-Dei bơngai Isơrael juăt kơkuh đơ̆ng sơ̆
Yêsu krao lu bơngai pơhrăm păng Sư na khan: “Inh mơnat kơ lu bơngai tơpôl âu dêh, oei hơdai bơ̆n pêng năr boih tơmam sa lu sư đĭ pă đei boih
Dah bơ̆n tơwih lu sư brŏk klak hoh Inh hli kơ lu sư rơmơ̆n rok trong
Lu bơngai pơhrăm păng Sư khan: “Thoi yơ bơ̆n gơh đei tơmam sa 'me lu sư yua kơ anih kueng chơngue thoi âu
Yêsu athei lu bơngai tơpôl ei tơoei tơ teh
Yêsu iŏk tơpơh tŏ 'bĕng mi păng 'bar pêng găr ka noh, krao khan bơnê kơ 'Bă Sư 'Bok Kei-Dei, phĕ hloi 'bĕng mi păng ka noh ăn kơ lu bơngai pơhrăm păng Sư chă asong kơ lu bơngai tơpôl ei
Đĭ-đăng lu bơngai sŏng sa 'bĕng mi păng ka ei phĭ mah rơkah rơkai boih, na lu sư dônh tah tơ bai 'bĕnh tơpơh tŏ bai 'bĕng mi păng ka rơkah
Lu bơngai mă sŏng sa ei puăn-rơbâu 'nu jô̆ gah drŏ-nglo đĕch, ưh kơ đei jô̆ drŏ-kăn păng hơ'lơ̆p ôh
Đang lu sư sa phĭ boih na Yêsu athei lu bơngai tơpôl ei brŏk tơ hnam lu sư kơdih kơdih, na Yêsu tŏk thŏng-nan năm tơ tơring Magadan
Lăp 'năr wă lĕch, iĕm 'bôh 'năr pơchrang 'brê păng đei hơmơ̆l găm, noh iĕm kư̆m băt kơ 'năr wă 'mi
Iĕm kơnăl kơ plĕnh wă 'mi dah prăng ră mă-lei liơ iĕm pơm ưh kơ băt kơ 'Bok Kei-Dei wă pơgơ̆r lu iĕm dang ei
Yêsu khan kơ lu sư: “Iĕm athei kơchăng weh ataih kơ 'buih pông đe Pharisi păng đe Sađusê
Lu bơngai pơhrăm păng Sư ưh kơ hlôh tơdrong Sư pơma na lu sư tơkhan dih băl: “Sư pơma thoi noh băt Sư jô̆ kơ bơ̆n hiơt kơ chĕp 'bĕng mi kơlĕ
Iĕm ưh kơ băt ôh hă Inh gơh pơm 'bĕng mi
Liơ iĕm ưh kơ 'blŏk tơdrong Inh iŏk pơđăm tŏ 'bĕng mi 'me pơđăm-rơbâu 'nu bơngai
Iĕm dônh tah tơ bai rơkah dôm tŏ bai
Na Yêsu khan kơ lu sư: “Bĭ iĕm khan Inh bu
Simôn Pêtrôs khan: “Ih 'Bok Krist, Kon 'Bok Kei-Dei mă arih ling-lang
Yêsu khan: “Ơ Simôn, kon Yôhan, ih hiôk tơpă
Kon bơngai ưh kơ đei tơbăt kơ ih tơdrong noh ôh
Đang Sư pơma thoi noh boih na Sư khă lu bơngai pơhrăm păng Sư kuă ăn roi kơ đe Sư boih 'Bok Krist
Na Pêtrôs krao Yêsu weh ataih 'biơ̆, sư wă khă Yêsu yua kơ Yêsu pơma thoi noh hei
Pêtrôs khan: “Ơ 'Bok, apinh 'Bok Kei-Dei 'nĕ ăn truh kơ Ih tơdrong 'noh
Klaih kơ noh Yêsu khan kơ lu bơngai pơhrăm păng Sư: “Dah bơngai bu wă kiơ̆ Inh, sư athei tŭk đĭ tơdrong sư kơdih păng tôi kơdih 'long pơglang chu lôch yua kơ wă kiơ̆ Inh
Mă bu mơdrŏng đei tôm mŭk tơmam tơ teh âu, dah sư ưh kơ arih ling-lang, lei truh sư lôch ưh pă đei yua kiơ boih
Mă sư mơdrŏng kư̆m ưh kơ gơh răt tơdrong arih sư ôh
Inh khan kơ iĕm tơpă, đei lăm lu iĕm âu mơ'nah ưh tam mă lôch ôh, lu sư gô 'bôh Inh pơgơ̆r ning-mônh
Tơdrâu năr đơ̆ng rŏng kơ năr noh, Yêsu anhăk pêng 'nu bơngai pơhrăm păng Sư, anăn lu sư Pêtrôs, Yakơ, Yôhan oh Yakơ, lu sư tŏk tơ kông kơjung kơdrô̆ lu sư
Đơ̆ng noh 'bôh blư kơ Môis hăm Êli jur pơma dơnuh hăm Yêsu
Na Pêtrôs khan kơ Yêsu: “Ơ 'Bok, bơ̆n oei tơ âu hiôk dêh
Lê̆ kơ inh pơm kơ bơ̆n pêng tŏ bơsŭn; minh pôm pơm kơ Ih, minh pôm pơm kơ Môis, minh pôm pơm kơ Êli
Kơplah Pêtrôs oei pơma thoi noh 'bôh glĭp kơ hơmơ̆l kok rang hơdah jur gom lu sư
Păng đei nơ̆r 'Bok Kei-Dei pơma đơ̆ng lăm hơmơ̆l noh khan: “Sư âu Kon Inh mă 'mêm kơeng tơpă, Inh lăp đon kơ Sư dêh
Na iĕm ling-lang athei chu yom kơ Sư
Lăp lu bơngai pơhrăm păng Sư kơtơ̆ng nơ̆r pơma thoi noh jơhngơ̆m lu sư hli dêh, lu sư 'nap kŭp kơ̆l tơ teh
Yêsu năm tơiung lu sư păng khan: “Iung bĕ, huay kơ hli ôh
Lu đe noh ngoi lăng jua ưh pă 'bôh bu dơ̆ng hơdai hăm Sư dơ̆ng, pă minh 'nu Sư đĕch oei 'bơ̆t noh
Klaih kơ noh na lu sư jur đơ̆ng kông noh na Yêsu khă lu sư thoi âu: “Iĕm 'nĕ chă roi kơ đe hŏ dôm tơdrong iĕm 'bôh hei đơ̆ng dang ei truh Inh Kon Bơngai iung arih đơ̆ng lôch ning-mônh
Na lu sư jet Yêsu khan: “Lơliơ lu thây bơtho tơdrong juăt đe Juđê khan Êli jur hơdrol kơ 'Bok Krist
Na Yêsu khan: “Trŏ boih Êli jur hơdrol kơ Krist yua kơ sư bơngai hơmet ming tôm tơdrong hơdrol
Thoi noh na lu bơngai pơhrăm păng Sư băt kơ Êli noh, wă khan Yôhan, bơngai mă pơm kơ đe 'batem
“Ơ 'Bok, apinh Ih mơnat 'biơ̆ kơ kon inh sư bơngai hơwing, yang kơnê̆ nŏng kơ glơ̆m sư, phŏ pơ̆k tơ ŭnh phŏ pơ̆k tơ đak pơmat-tat măng năr
Inh năm apinh ră boih tơ lu bơngai pơhrăm păng Ih, mă-lei lu sư ưh kơ gơh pơklaih
Na lu bơngai pơhrăm păng Yêsu jet Yêsu kơdrô̆ khan: “Yua kơ kiơ nhôn ưh kơ gơh pơpuh yang kơnê̆
Kơplah lu sư brŏk akŭm tơ dêh Galilê Yêsu roi dơ̆ng tơdrong Sư wă lôch: “Đe gô rôp pơjao Inh Kon Bơngai tơ ti kon bơngai tơ ala teh âu
Lăp lu sư truh tơ Pơlei Kapernum, lu bơngai ra iŏk jên thuê̆ jet Pêtrôs khan: “Thoi yơ, 'bok thây ih hăm wă ăn thuê̆
Na Pêtrôs khan kơ Sư: “Lu sư iŏk thuê̆ đơ̆ng bơngai nai
” Yêsu khan kơ Pêtrôs: “'Noh bơ̆n băt kơ 'bok pơtao kuă ăn kon sư duh thuê̆, bơ̆n kư̆m ưh kơ duh ôh, yua kơ bơ̆n kon pơtao 'Bok Kei-Dei
Hơtai noh lu bơngai pơhrăm păng Sư năm jet Sư khan: “Dôm lu bơngai 'Bok Kei-Dei pơgơ̆r bu pơm tih 'biơ̆
Na Yêsu krao minh 'nu bơngai 'lơ̆p ăn kơ sư oei tŏk-bŏk lu sư
Dah iĕm pơm kiơ̆ bơngai 'lơ̆p âu ưh kơ pơang akâu, lei bơngai noh boih pơm tih lu bơngai mă 'Bok Kei-Dei pơgơ̆r
Bơngai bu pơtuah lu bơngai hơ'lơ̆p mă lui kơ Inh 'lơ̆ng hloh đe jah chô̆ ako sư hăm tơpăl tơmo tih, hơtat lê̆ sư tơ klŏng đak dơsĭ, lei sư hiôk 'biơ̆ yua kơ sư huay kơ gơh pơtuah lu hơ'lơ̆p
Dah minh pah măt iĕm pơm kơ iĕm yoch, kuek tŭk minh pah măt iĕm noh, na oei pă minh pah măt mă-lei gơh mơ̆t oei hăm 'Bok Kei-Dei ling-lang
Inh Kon Bơngai truh wă pơklaih kon bơngai hiong hiơt kơ 'Bok Kei-Dei
Inh khan kơ iĕm dơ̆ng, lăp sư chă triu sư mă hiong noh 'bôh boih sư chhơp tơpă hloh kơ sư chhơp kơ tơsĭn-jĭt tơsĭn mă ưh kơ hiong noh
“Dah bôl buăl bơngai lui pơm kơnê̆ kơ iĕm, iĕm athei khan kơ sư kơdrô̆ biĕm
Dah sư chu kơ iĕm khan, lei iĕm oei hiôk hăm sư
Dah sư ưh kơ chu kơ nơ̆r iĕm khan, lei iĕm krao 'bar pêng 'nu 'nhŏng oh bơngai lui năm kiơ̆ mơ̆ng biĕm pơma băl, wă kơ lu bơngai mă kiơ̆ mơ̆ng biĕm noh, băt kơ tơdrong iĕm pơma dih băl noh thoi yơ
Inh khan dơ̆ng thoi âu, dah 'bar 'nu bre bu oei tơ teh âu pôm đon dih băl krao khan wă apinh Sư tơdrong kiơ, 'Bă bơ̆n mă oei tơ plĕnh ti Sư gô asong tơdrong bre bu mă apinh noh tơpă
Mă rim anih tơ yơ yơ, mă 'bar pêng 'nu bơngai dah akŭm băl tơdrong Inh, Inh kư̆m oei hơdai lu bơngai noh tơ noh
Pêtrôs năm jet Yêsu: “Ơ 'Bok, dah inh đei 'nhŏng oh bơngai lui, sư pơm kơnê̆ hil kơ inh, truh dôm 'măng sư hil inh huay kơ jô̆ yo
Hăm trŏ hloh kơ tơpơh 'măng na inh jô̆ yo
Inh khan thoi noh yua kơ 'Bok Kei-Dei wă pơgơ̆r bơ̆n thoi âu: Pơtih gia đei minh 'nu 'bok pơtao tak lăng hla bơar lu bơngai jang kơ sư hre đom kơ sư
Sư jet lu bơngai mă hre đom kơ sư noh, na đe năm ba kơ sư minh 'nu bơngai hre kơ sư mơjĭt-rơbâu jên hu
Na bôl sư sơtơ̆p kŭl-tăng 'bơ̆t jơ̆ng sư păng khan: ‘Ơ 'nhŏng, apinh ih gô 'biơ̆, inh gô duh kơ ih tôm
Mă-lei bơngai mă đêl hre kơ 'bok pơtao noh ưh kơ băt mơnat kơ bôl sư, sư tah bôl sư lăm hnam phak tơ̆p mă bôl sư duh tôm na tơlĕch
Lu bôl buăl nai 'bôh sư pơm kơ bôl sư thoi noh, lu sư sơ'ngon dêh păng năm roi hloi kơ 'bok pơtao dôm tơdrong sư pơm kơ bôl sư noh
na lơliơ ih ưh kơ băt mơnat kơ bôl ih thoi inh mơnat kơ ih
'Bok pơtao ơh kơ bơngai noh ưh kơ băt mơnat kơ bôl sư, na 'bok pơtao jao bơngai noh kơ 'bok tih wei hnam phak, chĭt sư lăm hnam phak tơ̆p sư duh tôm kơ 'bok pơtao
Tơdrong 'noh thoi noh boih, na 'Bă bơ̆n tơ plĕnh ti gô pơm kơ iĕm thoi noh mơ̆n, dah iĕm ưh kơ mơnat kơ tơdrong yoch 'nhŏng oh iĕm hăm đĭ jơhngơ̆m
Yêsu pơma tơdrong noh đang boih, na Sư năm đơ̆ng dêh Galilê tơ dêh Juđê pah to krong Jôrđăn
Tơ noh đei lơ bơngai kiơ̆ Sư, na Sư chă pơklaih lu bơngai jĭ jăn
Yêsu khan kơ lu sư: “Iĕm ưh tam mă đŏk lăng ôh hă sơ̆p hla bơar 'Bok Kei-Dei chih khan thoi âu: ‘Blŭng-a sơ̆ 'Bok Kei-Dei pơjing minh 'nu drŏ-nglo, minh 'nu drŏ-kăn
Bre sư ưh pă thoi 'bar 'nu bơngai boih, bre sư thoi minh 'nu bơngai đĕch
Yua kơ thoi noh na kon bơngai bơ̆n ưh kơ gơh achăng lê̆ akăn sư ôh, yua kơ 'Bok Kei-Dei pơgơ̆p bre sư jing klo kăn boih
Lu bơngai Pharisi jet dơ̆ng: “Lơliơ Môis pơkă khan dah pơm hla bơar trŏ gơh achăng
Na lu bơngai pơhrăm păng Sư khan: “Bơ̆n băt kơ achăng lê̆ akăn ưh kơ gơh, dah lê̆ kơ iŏk akăn đĕch 'lơ̆ng hloh
Kơplah ei đe anhăk lu hơ'lơ̆p tơ Yêsu wă kơ Sư pel kơ̆l krao khan kơ 'Bok Kei-Dei apinh Sư wei-lăng lu hơ'lơ̆p, mă-lei lu bơngai pơhrăm păng Sư khă kuă ăn năm tơ Sư
Na Yêsu khan: “Lê̆ lu hơ'lơ̆p năm tơ Inh, 'nĕ pă khă lu sư, yua kơ bơngai bu lui thoi lu hơ'lơ̆p âu lui, bơngai noh 'Bok Kei-Dei pơgơ̆r wei-lăng sư ling-lang
Na Yêsu pel kơ̆l krao khan kơ lu bơngai hơ'lơ̆p, klaih kơ noh năm tơ nai
Đei minh 'nu bơngai năm tơ Yêsu jet thoi âu: “Ơ 'Bok Thây, inh pơm tơdrong 'lơ̆ng ayơ wă kơ oei hơdai hăm 'Bok Kei-Dei arih ling-lang
Yêsu khan kơ sư: “Yua kơ kiơ ih jet Inh wă kơ băt gah tơdrong 'lơ̆ng
Kon bơngai ưh kơ đei bu 'lơ̆ng tơpăt ôh, pôm 'Bok Kei-Dei đĕch 'lơ̆ng tơpăt
Dah ih wă kơ arih ling-lang, lei ih athei pơm kiơ̆ kơ tơdrong 'Bok Kei-Dei pơkă
Bơngai ei jet: “Tơdrong ayơ
” Yêsu khan: “'Nĕ pơlôch bơngai, 'nĕ pơm pơyô kư̆ kă, 'nĕ chă tơtông mŭk tơmam đe, 'nĕ pơma hơlĕnh
bơ̆n athei lui yom kơ mĕ 'bă, bơ̆n athei 'mêm kơ bôl buăl thoi bơ̆n 'mêm akâu kơdih
Na Yêsu khan kơ lu bơngai pơhrăm păng Sư: “Inh khan kơ iĕm tơpă, lu bơngai mơdrŏng wă mơ̆t tơ dêh char 'Bok Kei-Dei pơgơ̆r anat dêh
Inh khan kơ iĕm thoi âu dơ̆ng, aseh lăk-đa mơ̆t bơlôh jrŭm 'bônh 'biơ̆ kơ bơngai mơdrŏng wă mơ̆t tơ dêh char 'Bok Kei-Dei
Na Pêtrôs khan kơ Sư: “Lu nhôn âu achăng lê̆ tôm tơdrong yua kơ kiơ̆ Ih, na lu nhôn gô đei kiơ
Yêsu khan: “Inh khan kơ iĕm tơpă, ning-mônh lăp 'Bok Kei-Dei pơjing plĕnh teh 'nao dơ̆ng, Inh Kon Bơngai gô oei kơpal tang-dŏ pơtao 'lơ̆ng rŏ tơpă, na lu iĕm mơjĭt-'bar 'nu kiơ̆ Inh âu, lu iĕm kư̆m gô oei kơpal tang-dŏ pơtao mơ̆n, gô sek tơlang mơjĭt-'bar khŭl bơngai Isơrael
Na bu achăng hnam sư, 'nhŏng oh sư, mĕ 'bă sư, kon sư, mir 'ba sư, yua kơ jang tơdrong Inh, bơngai noh gô đei tơmam lơ hloh kơ sư đei sơ̆ păng ning-mônh sư gô arih ling-lang hơdai hăm 'Bok Kei-Dei ưh kơ layơ tôch
Kư̆m đei lơ bơngai pơm tih dang ei, ning-mônh sư gô jing iĕ
“Pơtih gia 'Bok Kei-Dei wă pơgơ̆r bơ̆n thoi âu: Thoi minh 'nu tơ'ngla mir đơ̆ng pơgê hrôih chă bơngai jang tơ mir hơmu sư
Truh tơsĭn jơ 'bok ei lĕch tơ 'ngoaih, sư 'bôh đe ngôi 'bơ̆t anih đe mơdro, lu sư ngôi đĕch
Na 'bok tơ'ngla mir hơmu ei khan: ‘Iĕm hăm wă năm jang kơ inh, inh apah trŏ
Truh 'năr pơđăm jơ kơsơ̆, 'bok ei lĕch lăng dơ̆ng tơ anih đe mơdro oei 'bôh bơngai nai ngôi đĕch lei-lăi, na 'bok ei khan kơ lu sư: ‘Lơliơ iĕm ngôi đĕch prăt năr ưh kơ wă jang
Lu đe ei khan: ‘Yua kơ ưh kơ đei bơngai chă nhôn jang
’ 'Bok ei khan: ‘Lei iĕm năm jang tơ mir inh bĕ
Bơngai kai apah lu bơngai jang đơ̆ng pơđăm jơ, rim 'nu kơ lu sư minh hlak jên
Na lu bơngai jang hơdrol ngêh kơ 'bok tơ'ngla mir apah lu sư hloh 'biơ̆, plă kơ hơnơ̆ng lu bơngai 'nao jang mơ̆n
‘Lơliơ ih apah lu đe noh jang đơ̆ng rŏng nhôn mơ'nah lăp minh jơ đĕch mă hơnơ̆ng kơ nhôn jang lap tŏ prăt năr
Na 'bok tơ'ngla mir ei khan kơ minh 'nu lăm lu sư: ‘Ơ ma, inh ưh kơ pơma hơlĕnh kơ ih ôh, inh apah lu iĕm minh hlak jên noh, kiơ̆ kơ nơ̆r ba pơma băl pơgê hei
Jên âu ưh kơ đei jên bu ôh jên inh kơdih
Tơdrong noh inh hơlăng kơ sư đĕch, ih 'nĕ pă 'nhĕng
Tơdrong âu Yêsu pơma pơtih gia kơ 'Bok Kei-Dei wă pơgơ̆r bơ̆n: “Mă dôm tơdrong kiơ lu bơngai mă pơm iĕ kơ đe dang ei, ning-mônh sư gô tih; dôm lu bơngai pơm tih kơ đe dang ei ning-mônh sư jing iĕ
Kơplah lu sư oei rok trong năm tơ Pơlei Jêrusalem na Yêsu krao mơjĭt-'bar 'nu bơngai pơhrăm păng Sư weh ataih 'biơ̆ kơ trong, na Sư khan
Yêsu jet sư: “Ih wă kơ kiơ
” Akăn Sêbêđê khan: “Inh wă kơ Ih ăn kơ 'bar 'nu kon inh âu oei minh 'nu gah 'ma, minh 'nu gah 'ngiĕo, kơplah Ih pơm pơtao nhôn ning-mônh
Yêsu khan kơ bre kon sư: “Lơliơ biĕm ưh kơ pơwao tơdrong biĕm wă noh
Biĕm hăm kĕ iŏk tơdrong anat thoi Inh iŏk
Yêsu khan dơ̆ng: “Biĕm gô iŏk tơdrong anat thoi Inh, mă-lei tơdrong pơm tih oei gah 'ma gah 'ngiĕo kơ Inh noh, ưh kơ trŏ kơ Inh ăn ôh, tơdrong noh gô mơ̆ng kơ 'Bă Inh đĕch băt
Na lu mơjĭt 'nu lu bôl sư kơtơ̆ng bre sư pơma thoi noh, na lu sư hil kơ bre noh
Thoi noh na Yêsu krao akŭm pơđĭ lu sư păng khan: “Iĕm băt mơ̆n, lu bơngai ala teh âu mơ'nah pơm yŏng pơgơ̆r, sư chă pơgŏ pơđep lu teh đak sư pơgơ̆r
Mă-lei iĕm 'nĕ kơ rok lu 'bok pơgơ̆r noh hŏ
Dah bu lăm lu iĕm 'maih pơm yŏng pơgơ̆r lu iĕm, bơngai noh athei pơm thoi lĕ đĭch đam iĕm
Kư̆m thoi Inh Kon Bơngai mơ̆n, Inh jur tơ ala teh âu ưh kơ sĭ Inh wă chă pơgŏ pơđep đe awih awăn kơ Inh ôh; Inh wă kơ tơ'ngla Inh kơdih awih awăn kơ đe păng Inh wă kơ tơ'ngla Inh kơdih lôch tang huai iŏk lơ bơngai
Lăp lu đe Yêsu lĕch đơ̆ng Pơlei Jêrikô đei lơ bơngai kiơ̆ Sư
Lu bơngai tơpôl ei khă bre sư kuă ăn krao dơ̆ng ră, mă-lei bre sư rai krao 'bơ̆r re: “Ơ 'Bok Krist Kon Sâu pơtao Đawit, apinh Ih mơnat kơ nhi 'biơ̆ bĕ
Na Yêsu dơ̆ng jet bre sư: “Biĕm wă kơ kiơ
Bre sư khan: “Ơ 'Bok, nhi wă kơ Ih pơklaih măt nhi gơh 'bôh hơdah
Tơdrong âu 'blep trŏ thoi minh 'nu 'bok chih khan lê̆ hơdrol sơ̆ thoi âu
“Khan kơ kon pơlei pơla Jêrusalem hŏ:
Pơtao iĕm wă mơ̆t tơ pơlei iĕm năr âu
Sư bơngai iơ̆m dim, Sư ưh kơ băt pơang akâu kơdih ôh;
Sư hao minh pôm aseh iĕ, Sư oei kơpal kơdŭ aseh iĕ đĕch
Thoi noh na 'bar 'nu bơngai pơhrăm păng Sư năm kiơ̆ kơ nơ̆r Sư pơkă
Yêsu hao aseh iĕ yak rok trong ei na lu bơngai tơpôl ei mơ'nah yak hơdrol kơ Sư, mơ'nah đơ̆ng rŏng kơ Sư
Lu sư chhôk na pơma 'bơ̆r re khan: “Hôsana, bơnê kơ 'Bok Krist Kon Sâu pơtao Đawit
Bơnê kơ Sư truh tơ bơ̆n năr âu yua kơ Kră Yang wơh
Păng bơnê kơ 'Bok Kei-Dei kơpal plĕnh ti
Truh Yêsu mơ̆t tơ Pơlei Jêrusalem na đĭ-đăng kon bơngai yơyông yơyang mang, lu sư hli, na jet lu bơngai mă kiơ̆ jơ̆ng Yêsu khan: “Bu noh
Lu bơngai tơpôl kiơ̆ jơ̆ng Yêsu ei khan: “Sư 'noh Yêsu, Sư bơngai pơtruh nơ̆r 'Bok Kei-Dei, Sư đơ̆ng Pơlei Nasaret, dêh Galilê
Yêsu mơ̆t tơ hnam akŭm 'Bok Kei-Dei tơm, Sư 'bôh đe mơdro lăm hnam noh, na Sư pơpuh tơlĕch lu đe mă mơdro noh, tơlơ̆ tơpơ̆k lu gơ'bang lu đe tơplih băl jên
Lu tang-dŏ lu đe mă tĕch sem kơtơp Sư tơlơ̆ tơpơ̆k đĭ-đăng
Klaih kơ noh Sư sơlah đơ̆ng lu đe noh năm tơ Pơlei Bethani 'bĭch tơ ei
Lăp pơgê dơning Yêsu hăm lu bơngai pơhrăm păng Sư năm dơ̆ng tơ Pơlei Jêrusalem na Yêsu pơngot
Lu bơngai pơhrăm păng Sư 'bôh tơdrong noh mah hlĭch kơ đon păng khan: “Thoi yơ, bơ̆n 'nao 'bôh 'long hơra âu oei arih, mă dang ei khan kro lôch boih
Mă tơdrong kiơ kiơ iĕm krao khan apinh 'Bok Kei-Dei, dah iĕm lui kơ Sư gô ăn tơdrong iĕm apinh noh, lei iĕm gô đei tơpă
Bĭ tơdrong Yôhan pơm kơ đe 'batem noh sơ̆ đơ̆ng bu ăn, đơ̆ng 'Bok Kei-Dei dah đơ̆ng kon bơngai
” Na lu sư pơđâu băl khan: “Bơ̆n wă khan kơ Sư thoi yơ
‘Dah bơ̆n khan đơ̆ng 'Bok Kei-Dei,’ lei Sư khan: ‘Iĕm kuă kơ kiơ lui kơ Yôhan bơtho
Dah bơ̆n khan đơ̆ng kon bơngai, lei hli kơ lu kon pơlei klơ̆m bơ̆n păng tơmo, yua kơ đĭ-đăng jơ̆p-jang kơ lu kon pơlei pơla lu sư khan băt kơ Yôhan bơngai pơtruh nơ̆r 'Bok Kei-Dei
Thoi noh na lu sư khan: “Nhôn ưh kơ băt ôh
” Na Yêsu khan kơ lu sư: “Lei Inh kư̆m ưh kơ roi ăn kơ iĕm bu ăn kơ Inh pơpuh đe păng bơtho đe tơ lăm hnam akŭm âu mơ̆n
Lăp trŏ kơ bơyan plei hơmu đum boih, na sư wơh lu đĭch đam sư năm tơ lu bơngai jang mơng noh wă iŏk plei hơmu mă 'măn kơ tơ'ngla sư
Mă-lei lu bơngai jang mơng rôp lu đĭch đam sư, mơ'nah sư tôn teh, mơ'nah sư pơlôch, mơ'nah sư klơ̆m păng tơmo
Na 'bok tơ'ngla mir noh wơh dơ̆ng lu đĭch đam sư năm lơ hloh kơ lu bơngai năm hơdrol, lu bơngai jang mơng pơm oei lei-lăi
Tơpo hơtuch 'bok tơ'ngla mir wơh kon sư khan: ‘Lu đe noh gô chu yom kơ kon inh thâu
Lu đe noh rôp hloi kon 'bok tơ'ngla mir hiŏng hơtat tơ jih mir pơlôch hloi
“Lu đe noh pơm thoi noh boih na 'bok tơ'ngla mir năm tơ lu bơngai noh, sư gô pơm kiơ kơ lu bơngai noh
Na đe khan: “Sư gô pơlôch đĭ lu bơngai pơm kơnê̆ noh, na ăn kơ bơngai nai jang dơ̆ng, na lu bơngai jang mơng đơ̆ng rŏng noh gô klah asong sư plei hơmu tơpă
Yêsu jet lu sư: “Tơdrong 'Bok Kei-Dei âu iĕm tam mă đŏk lăng tơpă hă
‘Tơmo lu bơngai man hnam tŭk boih,
tơmo noh 'Bok Kei-Dei lăng gĭt tơpă man sư 'bơ̆t mum hnam
Sư pơm thoi noh trŏ tơpă,
mă măt bơ̆n lăng kư̆m 'lơ̆ng mơ̆n
Lu đe Pharisi păng 'bok soi tih kơtơ̆ng dôm tơdrong Yêsu pơma pơjuang noh hei, lu sư băt kơ tơdrong noh trŏ kơ lu sư tơpă, na lu sư wă rôp hloi Yêsu kơplah noh ră, mă-lei lu sư hli kơ lu kon pơlei pơla 'bơ̆t ei, yua kơ lu kon pơlei pơla băt kơ Yêsu bơngai pơtruh nơ̆r 'Bok Kei-Dei tơpă
Yêsu pơma pơtih gia kơ lu sư dơ̆ng
“'Bok Kei-Dei pơgơ̆r kon bơngai thoi âu: Minh 'nu 'bok pơtao hơmet tơmam sa pơkong kơ kon sư iŏk akăn
Na sư wơh lu bơngai jang kơ sư năm krao lu bơngai mă sư wơ̆n năm sŏng sa tơ hnam sư, mă-lei lu bơngai mă sư wơ̆n noh ưh kơ wă năm sŏng sa
'Bok pơtao wơh dơ̆ng lu bơngai jang kơ sư nai năm krao păng khan kơ lu bơngai mă sư wơ̆n ei thoi âu: ‘Inh hơmet tơmam sa đang boih, dang ei oei chang gô iĕm; inh đei 'buh sa rơmo bek na dôm tơmam wă sŏng sa hơmet đang boih, apinh iĕm năm sŏng sa bĕ
Lu mơ'nah dơ̆ng rôp lu bơngai jang kơ 'bok pơtao năm krao lu sư ei, blei hiap păng pơlôch hloi
Thoi noh na 'bok pơtao ơh tơpă, sư wơh lu linh sư năm pơlôch đĭ-đăng lu bơngai mă pơlôch lu bơngai jang kơ sư ei păng soh rông chhông hnam kon pơlei pơla lu sư
Thoi noh boih na dang ei iĕm năm răp rim trong bĕ, kư̆ kơ 'bôh bơngai, krao sư sŏng sa tơ âu
“'Bok pơtao mơ̆t chă lăng lu bơngai sŏng sa, sư 'bôh minh 'nu bơngai ưh kơ hrŭk tơplih hơbĕn ao 'nao
'Bok pơtao khan kơ bơngai ei: ‘Ơ ma, lơliơ ih mơ̆t tơ lăm anih âu mă ưh kơ hrŭk tơplih hơbĕn ao tơdrong juăt pơkong
’ Mă-lei bơngai ei ưh kơ pơ̆n drơ̆ng sư thoi yơ
Na 'bok pơtao athei lu bơngai jang kơ sư chô̆ jơ̆ng ti bơngai noh tơlơ̆ tŭk tơ anih măng mu lê̆ sư nhơ̆m hmoi tơkăp sơnĕnh tơ noh
Na Yêsu khan dơ̆ng thoi âu: “Tơdrong 'noh pơtih gia kơ 'Bok Kei-Dei krao lơ bơngai lui kơ Sư mă-lei Sư rơih iŏk lăp tŏ sĕt đĕch
Na nhôn wă jet Ih, Ih tơchĕng thoi yơ kiơ̆ kơ tơdrong juăt bơngai Juđê bơ̆n
Bơ̆n hăm gơh ăn jên thuê̆ kơ Sêsar pơtao đe Rôm mă pơgơ̆r bơ̆n dah ưh
Yêsu băt kơ lu đe âu wă plơ̆ plĕch kơ Sư, na Sư khan thoi âu: “Ơ lu bơngai 'bơ̆r đak klak ŭnh, yua kơ kiơ iĕm wă jet pơlong Inh
Iĕm ăn Inh lăng jên iĕm wă ăn thuê̆ noh
” Lu sư ăn kơ Yêsu lăng minh hlak jên, na Yêsu khan kơ lu sư
Lu sư mơ̆ng Yêsu tơl trŏ tơpă, na lu sư achăng lê̆ Yêsu 'bơ̆t noh yak năm tơ nai
“Ơ 'Bok Thây, tơdrong juăt Môis chih ată kơ bơ̆n sơ̆ thoi âu: ‘Dah 'nhŏng bu lôch, mi sư adro ưh kơ đei kon, oh sư noh athei iŏk mi sư pơm akăn na pơjing kon kơ 'nhŏng sư
Tơpo hơtuch akăn lu sư noh kư̆m lôch kiơ̆ lu sư mơ̆n
Yêsu khan kơ lu sư: “Iĕm ưh kơ hlôh tơdrong noh yua kơ iĕm ưh kơ pơwao sơ̆p hla bơar 'Bok Kei-Dei, na iĕm ưh kơ băt Sư gơh pơm tôm tơdrong
Ning-mônh đĭ-đăng kon bơngai gô iung arih đơ̆ng lôch, đe ưh pă đei tơiŏk băl klo kăn dơ̆ng ôh, lu sư thoi lu linh jang 'lơ̆ng tơ plĕnh ti
Tơdrong 'Bok Kei-Dei pơma kơ iĕm gah tơdrong kon bơngai iung arih đơ̆ng lôch, iĕm kư̆m đŏk lăng boih mă liơ iĕm ưh kơ hlôh
Sư khan thoi âu: ‘Inh boih Kră Yang wei-lăng Abraham, Kră Yang wei-lăng Isăk, Kră Yang wei-lăng Jakôp
’ ” Yêsu khan dơ̆ng: “Lu bơngai âu lôch đĭ boih kơplah noh sơ̆, mă-lei lu sư gô iung arih tôm kơ lu sư yua kơ Kră Yang wei-lăng gah tơdrong arih, ưh kơ sĭ Sư wei-lăng gah tơdrong lôch ôh
Lu kon pơlei pơla kơtơ̆ng Yêsu bơtho thoi noh, na lu sư băt kơ Yêsu bơtho hơgei tơpă
Na đei minh 'nu bơngai khŭl Pharisi, sư pơm thây bơtho tơdrong juăt đe Juđê, sư năm jet pơlong lăng Yêsu thoi âu
“Ơ 'Bok Thây, dôm tơdrong juăt 'Bok Kei-Dei pơkă, tơdrong juăt ayơ kăl hloh
'Noh tơdrong juăt mă mônh kăl hloh kơ dôm tơdrong juăt nai
Tơdrong juăt mă 'bar dơ̆ng kư̆m thoi noh mơ̆n: ‘Bơ̆n athei 'mêm kơ bôl buăl thoi bơ̆n 'mêm akâu kơdih
Bu pơm kiơ̆ 'bar tơdrong juăt âu tơpă, bơngai 'noh sư huay kơ hŭt lê̆ dôm tơdrong juăt Môis păng dôm tơdrong lu bơngai pơtruh nơ̆r 'Bok Kei-Dei chih sơ̆
Kơplah khŭl Pharisi oei akŭm băl tơ ei, na Yêsu jet lu sư thoi âu
“'Bok Krist mă 'Bok Kei-Dei wơh pơm Pơtao, Sư bơngai thoi yơ
Sư kon sâu bu
” Lu sư khan: “Sư kon sâu pơtao Đawit
Đawit krao kơ 'Bok Krist Yŏng Kơdră sư, na lơliơ dang ei iĕm khan 'Bok Krist kon sâu Đawit đĕch
Kơplah noh Yêsu pơma kơ lu bơngai tơpôl păng lu bơngai pơhrăm păng Sư thoi âu
“Lu thây bơtho tơdrong juăt đe Juđê păng lu khŭl Pharisi lu sư bơtho bơ̆n tơdrong juăt Môis pơkă
Lu sư pơkă kơ iĕm lơ tơdrong juăt kiơ̆ kơ lu sư tơchĕng kơdih, kư̆m dang lĕ lu sư tơpŭ kơ iĕm tơmam trăp hloh kơ ai tơ̆p pă kĕ gơrŭn, dah wă kiơ̆ pơđĭ tơdrong juăt noh, iĕm ưh kơ kĕ ôh păng lu sư ưh kơ tơgŭm iĕm hơya tŏ sĕt
Kơplah akŭm lăm hnam 'Bok Kei-Dei păng lăm năr et sa tih, lu sư wă oei tang-dŏ 'lơ̆ng hloh kơ đe
Lu sư wă kơ đe kơkuh kơ sư tơ anih đe akŭm tơpôl păng wă kơ đe krao lu sư 'bok thây
“Gah lu iĕm, iĕm 'nĕ ăn đe krao lu iĕm 'bok thây hŏ, yua kơ iĕm đei minh 'nu 'Bok Thây boih, đĭ-đăng kơ iĕm jing 'nhŏng oh ngăl đĕch
Iĕm 'nĕ chă athei đe krao kơ iĕm yŏng, yua kơ iĕm đei minh 'nu Krist boih Yŏng iĕm
Lăm lu iĕm bu wă pơm tih, bơngai noh athei pơm thoi lĕ đĭch đam iĕm
“Ơ lu thây bơtho đe Juđê păng lu bơngai kiơ̆ tơdrong Pharisi, ning-mônh iĕm pơmat-tat dêh, yua kơ iĕm bơngai 'bơ̆r đak klak ŭnh
Iĕm kư̆ kơ năm bơtho jơ̆p-jang kơ teh đak, tơ minh 'nu bơngai kư̆m năm bơtho, mă tơdrong bơtho, iĕm ưh kơ bơtho sư pơm 'lơ̆ng ôh, rai pơm kơnê̆ hloh kơ iĕm dơ̆ng
Ơ bơngai dang kơ măt tol, iĕm hăm băt chơnang 'măn tơmam soi kăl hloh kơ tơmam soi
Tơmam soi yua kơ 'măn kơpal chơnang soi noh đĕch na lăng thoi lĕ kăl
“Yua kơ thoi noh na dah bu wă 'mong kơ đe tơmam tơpă na sư tơhlâu chơnang 'măn tơmam soi, dang sư tơhlâu đĭ-đăng chơnang soi păng tơmam soi noh mơ̆n
Na bơngai wă 'mong kơ đe tơmam, sư tơhlâu hnam akŭm 'Bok Kei-Dei tơm, noh kư̆m dang sư tơhlâu 'Bok Kei-Dei oei lăm hnam noh mơ̆n
Bơngai wă 'mong kơ đe tơmam, dah sư tơhlâu plĕnh, noh kư̆m dang tơhlâu anih 'Bok Kei-Dei, kư̆m dang tơhlâu akâu 'Bok Kei-Dei mơ̆n
“Ơ lu thây bơtho đe Juđê păng lu bơngai kiơ̆ tơdrong Pharisi, ning-mônh iĕm pơmat-tat dêh, yua kơ iĕm bơngai 'bơ̆r đak klak ŭnh
Iĕm hăt hot kơ ôp pơnhan hăm kơchŏk hơdrol kơ sŏng sa, khan trŏ tơdrong juăt 'Bok Kei-Dei, mă-lei tơmam sa iĕm lăm pơnhan hăm kơchŏk đak iĕm noh iĕm tơgar iŏk đơ̆ng đe
“Ơ lu thây bơtho đe Juđê păng lu bơngai kiơ̆ tơdrong Pharisi, ning-mônh iĕm pơmat-tat dêh, yua kơ iĕm bơngai 'bơ̆r đak klak ŭnh
Lăng akâu iĕm rŏ thoi bơsat đe 'nao pơm, mă-lei lăm to đei atâu ôm
Đe lăng akâu akar iĕm gah 'ngoaih kư̆m thoi noh mơ̆n, rŏ kơ bơngai pơm 'lơ̆ng kơ đe, mă-lei lăm to iĕm ling-lang kơ hơlĕnh păng pơm kơnê̆ kơ đe
“Ơ lu thây bơtho đe Juđê păng lu bơngai kiơ̆ tơdrong Pharisi, ning-mônh iĕm pơmat-tat dêh, yua kơ iĕm bơngai 'bơ̆r đak klak ŭnh
Iĕm pơm chă pơrŏ hơmet ming lu bơsat bơngai pơtruh nơ̆r 'Bok Kei-Dei păng bơsat lu bơngai 'lơ̆ng tơpăt, wă kơ 'lơ̆ng rŏ
Na iĕm khan: ‘Dah bơ̆n arih hơdai lu yă 'bok bơ̆n sơ̆, bơ̆n ưh kơ pơlôch lu bơngai pơtruh nơ̆r 'Bok Kei-Dei thoi lu sư sơ̆ ôh
Iĕm krao lu sư yă 'bok noh trŏ tơpă yua kơ iĕm oei wă pơm thoi lu sư
Iĕm wă pơm thoi lu sư noh pơm bĕ
Inh gô wơh lu bơngai pơtruh nơ̆r 'Bok Kei-Dei, lu bơngai hơgei, lu bơngai pơm 'bok bơtho năm bơtho iĕm, na 'blep kơ lu iĕm rôp pơlôch, mơ'nah iĕm pơ̆ng tơ 'long pơglang, mơ'nah iĕm teh tach lu sư păng sơnguĕt lăm hnam akŭm iĕm
Păng iĕm kư̆m pơpuh lu sư jăk đơ̆ng pơlei âu pơlei to
Lu bơngai 'lơ̆ng lôch yua kơ lu bơngai thoi iĕm âu lơ boih tơpă, đơ̆ng Kain pơlôch Abel blŭng-a sơ̆ truh tơ iĕm pơlôch Sachari kon 'bok Barachi tơ hnam 'Bok Kei-Dei tơm
“Ơ lu bơngai Pơlei Jêrusalem, iĕm pơlôch kơ kiơ lu bơngai 'Bok Kei-Dei wơh pơtruh nơ̆r Sư kơ iĕm, iĕm iŏk tơmo klơ̆m pơlôch lu sư
Inh lung iĕm năm akŭm tơ Inh lơ wơ̆t boih ră, dang iĕr krao kon sư wă krôp ră, mă-lei iĕm kuă kơ năm
Na dang ei 'Bok Kei-Dei wă achăng tŭk pơlei iĕm boih
Inh khan kơ iĕm tơpă, iĕm pă 'bôh muh măt Inh boih tơ̆p truh năr Inh jur dơ̆ng ning-mônh na iĕm khan: ‘Ư-ang kơ Yêsu đơ̆ng 'Bok Kei-Dei wơh jur tơ bơ̆n dơ̆ng
Lăp Yêsu lĕch đơ̆ng hnam akŭm 'Bok Kei-Dei tơm wă năm tơ nai, na lu bơngai pơhrăm păng Sư tơ'bôh kơ Sư tơdrong hnam akŭm tơm noh 'lơ̆ng rŏ
Na Yêsu khan kơ lu sư: “Iĕm 'bôh boih hnam akŭm âu 'lơ̆ng rŏ, Inh khan kơ iĕm tơpă, ning-mônh hnam âu gô pơchah reng 'beng ưh pă đei tơmo ayơ tơklep băl dơ̆ng
Đe gô teh pơchah đĭ
Đơ̆ng rŏng kơ noh Yêsu năm ngôi tơ kông Ôliwơ, na lu bơngai pơhrăm păng Sư jet Sư kơdrô̆ khan: “Apinh Ih roi kơ nhôn layơ đe wă pơrăm hnam akŭm 'Bok Kei-Dei to păng đei tơdra liơ wă kơ nhôn kơnăl kơ Ih wă jur tơ teh âu păng kơnăl kơ năr tôch wă truh
Yêsu khan kơ lu sư: “Iĕm athei kơchăng kơdih hli kơ đe wă pơhlŭ pơlung iĕm kiơ̆ sư
Păng iĕm kơtơ̆ng đe tơblah mă jê̆ mă ataih, iĕm 'nĕ kơ hli hŏ
Tơdrong noh ưh kơ jor ôh, gô đei 'mơ̆i, mă-lei năr tôch ưh tam mă truh ôh kơplah noh
Mă-lei kơplah noh tơdrong gleh truh 'nao wă pơtơm đĕch
Kư̆m đei lơ bơngai wă pơhlŭ iĕm, khan sư bơngai pơtruh nơ̆r 'Bok Kei-Dei, đei lơ bơngai lui kơ sư pơhlŭ
Mă-lei dah bu adrin lui kơ Inh truh năr tôch, bơngai 'noh gô klaih
Lu iĕm bơngai mă oei tơ dêh Juđê 'bôh lu bơngai kơnê̆ wă chă pơlôch pơrăm đe truh, iĕm athei jăk tơ kông ataih đơ̆ng lu sư hloi
Bơngai bu ngôi tơ 'ngoaih hnam 'nĕ pă mơ̆t iŏk tơmam sư tơ lăm hnam dơ̆ng
Bơngai bu oei jang tơ mir, 'nĕ pă brŏk iŏk ao tơnŏ sư tơ hnam
Kơplah ei kơnh lu bơngai drŏ-kăn akâu kơhioh păng lu bơngai drŏ-kăn tơmŏm kon lu sư pơmat-tat dêh
Mă-lei iĕm athei krao khan apinh 'Bok Kei-Dei 'nĕ ăn tơdrong noh truh kơplah bơyan 'mi hngach păng kơplah năr pơdơh Sa'bat
“Năr noh dah đe khan kơ iĕm 'Bok Krist tơ âu boih, 'Bok Krist tơ to boih, iĕm 'nĕ kơ lui hŏ
Iĕm athei kơchăng kơdih, yua kơ Inh roi kơ iĕm tôm tơdrong hơdrol boih
Dah đe khan kơ iĕm 'Bok Krist jur boih sư oei tơ bri, iĕm 'nĕ kơ năm chă hŏ; păng dah đe khan 'Bok Krist jur boih sư oei ôn akâu sư tơ hnam đe iĕm 'nĕ kơ lui
Năr ei kơnh đĭ-đăng kon bơngai gô 'bôh Inh Kon Bơngai jur thoi kơmlat, chêr 'blêt 'bôh jơ̆p-jang kơ teh đak mă đơ̆ng hơlĕch truh tơ bơmơ̆t
Kơplah noh đĭ-đăng kon bơngai ala teh âu nhơ̆m hmoi yua kơ lu sư 'bôh Inh Kon Bơngai 'lơ̆ng rŏ mơsêh mơyang tih-tin jur hăm hơmơ̆l
Inh khan kơ iĕm tơpă, jơhnơr noh gô 'bôh tơpă tôm tơdrong Inh roi kơ iĕm noh hei
Na Inh Kon Bơngai gô jur ning-mônh thoi đak lip kơplah jơhnơr Nôê sơ̆
Hơdrol kơ đak lip sơ̆, kon bơngai oei sa et pơrŏ tơdrong iŏk klo kăn, tơdrong noh nai dang lĕ kơ năr oei hiôk-hian thoi krô hmă; truh tơ Nôê mơ̆t lăm duk, lu sư kư̆m ưh tam mă băt 'mơ̆i
Lu sư ưh kơ kơchăng tơdrong kiơ wă truh kơ lu sư, dĭng đak lơ̆p pơlôch đĭ-đăng lu sư hloi
Na Inh Kon Bơngai gô jur ning-mônh thoi noh mơ̆n
Kơplah ei kơnh đei 'bar 'nu bơngai drŏ-nglo jang tơ mir, linh jang 'lơ̆ng iŏk anhăk minh 'nu mă lui, minh 'nu ưh kơ lui lê̆ tơ noh
Đei 'bar 'nu bơngai drŏ-kăn oei peh 'ba, linh jang 'lơ̆ng iŏk anhăk minh 'nu mă lui, minh 'nu ưh kơ lui lê̆ tơ noh
Thoi noh na iĕm athei kơchăng bĕ, yua kơ iĕm ưh kơ băt layơ Inh mă Kră Yang iĕm wă jur dơ̆ng
Na iĕm athei kơchăng 'nĕ kơ thoi bơngai noh, hli kơ Inh Kon Bơngai wă jur tơ iĕm dơ̆ng kơplah iĕm ưh kơ lêng ê
“Bơngai đĭch, sư athei jang tơnăp kiơ̆ thoi yŏng sư pơkă, na yŏng sư lăp đon pơjao ăn kơ sư pơm kai wei-lăng lu buăl sư dơ̆ng na mưh trŏ kơ jơ sŏng sa sư chă asong kơ lu bôl sư tơmam sa
Lăp yŏng lu sư wih 'bôh bơngai kai mă đêl sư pơjao athei wei-lăng lu đĭch đam sư noh jang kiơ̆ kơ nơ̆r pơkă na sư bơnê, thoi noh na bơngai kai jơhngơ̆m sư hiôk tơpă
Inh khan kơ iĕm tơpă, yŏng sư gô ăn kơ sư wei-lăng đĭ-đăng mŭk tơmam yŏng sư hloi
Mă-lei dah bơngai kai noh ưh kơ chu kơ yŏng sư, sư wă tơchĕng kiơ̆ kơ đon sư kơdih, na sư khan: ‘Yŏng inh wă wih mơ̆n oei đunh,’
na sư ngôi hơdai sa et păng lu bơngai suai sik, tôn teh lu buăl sư tăm
na yŏng sư wih kơplah sư ưh kơ kơchăng, tabơla haih pă tam boih
Lăm lu sư noh đei pơđăm 'nu adruh đĕch kơchăng, pơđăm 'nu adruh ưh
Pơđăm 'nu adruh mă ưh kơ kơchăng noh, lu sư chĕp pôm kơđeng, ưh kơ chĕp hiă kơchai đak dâu trôl
Pơđăm 'nu adruh mă kơchăng noh, lu sư chĕp kơđeng păng chĕp hiă kơchai đak dâu trôl hloi
Kơplah lu sư chang gô bơngai mă 'nao iŏk akăn ei ưh kơ jah truh tơ lu sư, lu sư tep kơkôi jing tep hiơt hloi
“Truh tŏk-bŏk măng na đei nơ̆r krao 'bơ̆r re khan: ‘Bơngai mă 'nao iŏk akăn truh boih, năm jah kiơ̆ sư bĕ
Na mơjĭt 'nu adruh noh iung đơ̆ng tep hơmet ŭnh kơđeng lu sư
Pơđăm 'nu adruh mă ưh kơchăng noh apinh pơđăm 'nu adruh mă kơchăng khan: ‘Asong nhôn đak trôl iĕm bĕ, yua kơ kơđeng nhôn wă păt, đak trôl đĭ boih
Na lu sư năm răt
Kơplah lu sư năm răt na bơngai mă 'nao iŏk akăn truh boih, lu pơđăm 'nu adruh mă kơchăng noh mơ̆t kiơ̆ hloi sư tơ hnam đe pơkong sŏng sa, na đe tang chơkăl hloi 'măng
Mă-lei 'bok mă 'nao iŏk akăn ei khan kơ lu sư: ‘Inh khan kơ iĕm tơpă, inh ưh kơ băt kơ lu iĕm ôh
Yêsu pơtih gia tơdrong noh đang boih na Sư khan: “Iĕm athei kơchăng mă tơpă, yua kơ iĕm ưh kơ băt năr ayơ, jơ ayơ Inh wă jur tơ iĕm
“Lu bơngai mă khan 'Bok Kei-Dei pơgơ̆r sư năr ei kơnh, lu sư thoi bơngai jang kơ yŏng sư, yŏng sư wă năm tơ dêh tơmoi ataih, na sư pơjao ăn kơ lu bơngai jang kơ sư wei-lăng mŭk tơmam sư
Bơngai mă iŏk pơđăm hlak jên maih yŏng sư noh, hơloh năm chă mơdro sa hloi, đei lơi kơ sư pơđăm hlak jên maih dơ̆ng
Bơngai mă iŏk 'bar hlak jên maih yŏng sư noh, kư̆m pơm lei-lăi, đei lơi kơ sư 'bar hlak jên maih dơ̆ng
Bơngai mă iŏk minh hlak jên maih yŏng sư noh, sư hơloh năm sir 'bŭ ôn tơ sơlŭng
“Đơ̆ng rŏng kơ noh đunh tơpă, na yŏng lu sư brŏk lăng lu sư mơdro sa hăm đei lơi ưh
Bơngai mă iŏk pơđăm hlak jên maih yŏng sư noh, năm pơdrĕo kơ yŏng sư khan: ‘Ơ 'bok, sơ̆ inh iŏk pơđăm hlak jên ih, inh năm mơdro sa đei lơi pơđăm hlak, dang ei jing mơjĭt hlak, inh ăn pơđĭ hloi kơ ih
Bơngai mă iŏk 'bar hlak jên yŏng sư noh kư̆m pơma lei-lăi khan: ‘Ơ 'bok, sơ̆ inh iŏk 'bar hlak jên ih, inh năm mơdro sa đei lơi 'bar hlak dơ̆ng, inh ăn pơđĭ hloi kơ ih
“Bơngai mă iŏk minh hlak jên yŏng sư noh, kư̆m hơdai năm khan mơ̆n, sư khan: ‘Ơ 'bok, inh băt kơ ih bơngai wă pơgŏ nhôn, na ih athei nhôn năm mơdro ăn kơ ih, wă kơ ih iŏk đĕch thoi đe pơtăm 'ba, ih gô wă kĕch iŏk kơdih
Na dang ei iĕm hiŏng hơtat bơngai mă ưh kơ yua âu tơ anih 'ngoaih măng mu, lê̆ sư nhơ̆m hmoi tơkăp sơnĕnh tơ noh
“Năr ei kơnh Inh Kon Bơngai mơsêh tih-tin 'lơ̆ng rŏ jur tơ teh âu hơdai păng lu linh jang 'lơ̆ng, Inh gô oei kơpal tang-dŏ pơtao 'lơ̆ng rŏ
Năr ei kơnh đĭ-đăng rim khŭl kon bơngai akŭm 'bơ̆t anăp Inh, na Inh gô klah asong lu sư jing 'bar khŭl, kư̆m thoi bơngai wei triu klah asong triu păng bơbe sư 'bar khŭl
Lu bơngai mă thoi triu noh, wă khan bơngai 'lơ̆ng, Inh gô ăn kơ lu sư oei gah 'ma kơ Inh; lu bơngai mă thoi bơbe, wă khan bơngai kơnê̆, Inh gô ăn kơ lu sư oei gah 'ngiĕo kơ Inh
Na Inh pơm Pơtao pơgơ̆r lu sư, Inh khan kơ lu bơngai mă oei gah 'ma kơ Inh thoi âu: ‘'Bă Inh ăn kơ iĕm hiôk tơpă, năm mơ̆t oei tơ dêh Sư bĕ, Sư hơmet kơ iĕm anih đơ̆ng Sư pơjing plĕnh teh sơ̆ boih
Inh ưh kơ đei hơbĕn ao, iĕm tơgŭm; Inh jĭ jăn, iĕm ngôi hơpong; đe tah Inh tơ hnam phak, iĕm kư̆m năm ngôi
Layơ nhôn 'bôh Ih jĭ jăn păng đe tah Ih tơ hnam phak, na Ih khan nhôn năm hơpong tơ Ih
Na Inh bơngai mă pơm Pơtao iĕm gô khan kơ iĕm thoi âu: ‘Inh khan kơ iĕm tơpă, yua kơ iĕm băt tơgŭm mơnat kơ lu 'nhŏng oh Inh âu mă iĕ hloh kơ lu iĕm đe sơ̆, tơdrong iĕm pơm noh dang iĕm tơgŭm Inh mơ̆n
Sơ̆ Inh pơngot, iĕm ưh kơ 'me Inh; sơ̆ Inh ol kơ đak, iĕm kuă asong nhă
Inh bơngai tơmoi, iĕm kuă kơ sơng iŏk; Inh kơ'bah kơ hơbĕn ao, iĕm kuă kơ tơgŭm; Inh jĭ jăn păng đe tah Inh tơ hnam phak, iĕm kư̆m kuă kơ năm ngôi
Kơplah noh lu sư kư̆m pơma dŏng kơdih khan: ‘Ơ Kră Yang, layơ nhôn 'bôh Ih pơngot, layơ nhôn 'bôh Ih ol kơ đak, dah bơngai tơmoi, dah kơ'bah kơ hơbĕn ao, dah jĭ jăn păng Ih khan đe tah Ih tơ hnam phak mă nhôn ưh kơ năm ngôi păng tơgŭm
Na Inh gô khan kơ lu sư: ‘Inh khan kơ iĕm tơpă, yua kơ sơ̆ iĕm ưh kơ tơgŭm mơnat kơ lu 'nhŏng oh Inh âu, lu sư bơngai iĕ hloh kơ iĕm, noh dang iĕm ưh kơ tơgŭm Inh mơ̆n
Yêsu bơtho dôm tơdrong 'noh hei đang boih, na Sư khan kơ lu bơngai pơhrăm păng Sư thoi âu
Năr noh lu 'bok soi tih păng lu kră sek tơlang đe Juđê năm akŭm tơ hnam 'bok soi tơm, anăn 'bok soi tơm noh Kaiphe
Lu sư pơđâu chă tơdrong gơh rôp tơtông Yêsu na pơlôch
Yêsu oei tơ hnam Simôn, bơngai mă đêl jĭ chin tơ Pơlei Bethani
Lu bơngai pơhrăm păng Yêsu mơ'nah 'bôh duch noh pơm thoi noh, na lu sư hil kơ duch noh na khan: “Lơliơ duch noh pơhuach kư̆ kă ưh kơ 'mêm kơ đak pơgang sư
Pơgang 'bâu phu noh kăp jên dêh, lơliơ sư ưh kơ wă tĕch chă jên asong kơ lu bơngai dơnuh hin
Lu bơngai dơnuh hin sư oei păng iĕm ling-lang, gah Inh ưh kơ oei păng iĕm ling-lang ôh
Sư tuh đak pơgang 'bâu phu tơ akâu Inh hơdrol kơ đe wă 'bŭ Inh, thoi đe juăt kơ pơm hơdrol kơ 'bŭ bơngai lôch
Inh khan kơ iĕm tơpă, jơ̆p-jang kơ teh đak, lu bơngai bơtho tơdrong 'nao 'lơ̆ng, lu sư gô roi tơdrong duch noh pơm kơ Inh, wă kơ đe ư-ang kơ tơdrong sư pơm
Đơ̆ng noh đei minh 'nu bơngai anăn sư Juđa Ikariôt, bơngai đơ̆ng mơjĭt-'bar 'nu pơhrăm păng Yêsu, sư năm tơ lu 'bok soi tih
Sư khan: “Dah inh đei rôp ăn kơ iĕm Yêsu, iĕm apah inh dôm yơ
” Na đe noh jô̆ ăn kơ sư jên, pêng-jĭt hlak jên hu so sơ̆
Đơ̆ng kơplah noh hloi Juđa chă tơdrong plơ̆ plĕch Yêsu
Na Yêsu athei lu sư năm tơ minh 'nu bơngai ei tơ Pơlei Jêrusalem na khan kơ sư thoi âu: “'Bok Thây khan wă jê̆ truh năr Sư boih, na lu nhôn bơngai pơhrăm păng Sư wă hơmet tơmam sa Sư pơrŏ kơ Năr Giĕng Năm Brih tơ hnam ih
Na lu bơngai pơhrăm păng Sư pơm kiơ̆ thoi Sư pơkă, rai hơmet lê̆ tơmam sŏng sa pơrŏ kơ Năr Giĕng Năm Brih tơ noh
Truh adrơ̆m kơsơ̆ 'năr mơ̆t boih, na Yêsu sŏng sa hơdai lu bơngai pơhrăm păng Sư
Kơplah lu sư oei sŏng sa Yêsu khan: “Inh khan kơ iĕm tơpă, đei minh 'nu lăm lu iĕm dang ei wă plơ̆ plĕch Inh
Yêsu khan: “Bơngai mă chơ̆m sa 'bĕng mi tơ pơnhan đak 'nhot hơdai păng Inh, bơngai noh boih wă plơ̆ plĕch Inh
Na Juđa bơngai wă plơ̆ plĕch Sư ei khan: “Ơ 'Bok Thây, inh hă
” Yêsu khan: “Trŏ boih, ih wă plơ̆ plĕch Inh
Sư iŏk dơ̆ng minh pôm kơchŏk đak hơmu, krao khan bơnê kơ 'Bok Kei-Dei na ăn kơ lu sư păng khan: “Huch bĕ đĭ-đăng kơ iĕm
đak hơmu âu boih pham Inh wă lĕch tang ăn lơ bơngai, na 'Bok Kei-Dei pơklaih tơdrong yoch
Inh khan kơ iĕm tơpă, Inh ưh pă huch boih đak hơmu âu tơ̆p mă truh tơ năr 'Bă Inh pơgơ̆r ning-mônh 'mơ̆i, na Inh gô huch đak hơmu 'nao hơdai iĕm
Đang Sư pơma thoi noh boih lu sư hơri minh tơdrong 'Bok Kei-Dei, đơ̆ng noh lĕch năm hloi tơ kông Ôliwơ
Yêsu roi kơ lu bơngai pơhrăm păng Sư: “Đĭ-đăng kơ iĕm măng kơnh kơdâu achăng lê̆ Inh, yua kơ đei nơ̆r chih roi lê̆ hơdrol boih thoi âu:
‘'Bok Kei-Dei gô pơlôch tơ'ngla wei triu,
triu kơdâu tơklah đơ̆ng tơ'ngla Sư
Mă-lei lăp 'Bok Kei-Dei tơiung arih Inh đơ̆ng lôch, Inh năm tơ dêh Galilê hơdrol kơ iĕm
Na Pêtrôs khan kơ Sư: “Mă lu đe âu achăng lê̆ Ih, gah Inh kuă kơ achăng Ih ôh
Yêsu khan kơ Pêtrôs: “Inh khan kơ ih tơpă, măng kơnh boih hơdrol kơ iĕr ŏ, ih gô sơngah kơ Inh pêng 'măng khan ih ưh kơ băt kơ Inh
Mă-lei Pêtrôs khan: “Mă đe wă pơlôch inh hơdai păng Ih, inh kư̆m kuă kơ sơngah ôh
” Đĭ-đăng lu bôl sư kư̆m khan lei-lăi thoi noh mơ̆n
Đơ̆ng noh Yêsu năm hơdai hăm lu bơngai pơhrăm păng Sư tơ anih mă đe anăn Gêtsêmanê
Yêsu khan kơ lu sư: “Iĕm oei 'bơ̆t âu, Inh wă năm krao khan tơ to
Đang boih na Sư wih tơ pêng 'nu noh 'bôh lu sư tep, na Sư khan kơ Pêtrôs: “Lơliơ iĕm ưh kơ gơh kral ngôi hơpong kơ Inh hơya minh jơ
Yêsu năm krao khan mă 'bar Sư khan thoi âu: “Ơ 'Bă, dah Ih wă kơ Inh chu iŏk tơdrong gleh âu tơpă, kư̆m bưh, gô mơ̆ng kơ Ih wă
Đang boih Sư wih tơ lu đe noh 'bôh oei tep lei-lăi yua kơ măt lu sư trăp ưh kơ kĕ kral
Sư achăng lê̆ lu đe noh năm krao khan mă pêng, Sư krao khan lei-lăi thoi hei
Krao khan đang boih Sư wih dơ̆ng tơ lu bơngai pơhrăm păng Sư na khan: “Iĕm tep pơdơh 'biơ̆ hă
Dang ei truh jơ đe wă rôp Inh Kon Bơngai jao kơ lu bơngai yoch boih
Juđa bơngai mă plơ̆ plĕch Yêsu sư tơbăt ăn kơ lu bơngai mă năm rôp Yêsu thoi âu: “Bơngai mă inh chŭm, bơngai noh boih Yêsu, iĕm rôp hŏ
Juđa năm hloi tơ Yêsu păng khan: “Ơ 'Bok Thây, liĕm kâu hiôk-hian kơ bơ̆n
” Na sư chŭm hloi Yêsu kiơ̆ thoi đe Juđê juăt kơ kơkuh băl
Yêsu khan: “Ơ buăl, pơm bĕ tơdrong ih wă pơm
” Na lu sư tơkan rôp kơjăp Yêsu hloi
'Bơ̆t ei đei minh 'nu bơngai dơ̆ng hơdai Yêsu hloch đao koh kơtĕch hloi hla đon đĭch 'bok soi tơm
Dah Inh wă dang ei Inh gơh apinh 'Bă Inh tơjur tơpơh-jĭt rơbâu 'nu linh jang 'lơ̆ng Sư blah dŏng bơ̆n
Mă-lei sơ̆p hla bơar 'Bok Kei-Dei khan Inh gô lôch tang kon bơngai, na thoi yơ Inh gơh apinh 'Bă Inh dŏng bơ̆n thoi noh
Kơplah noh mơ̆n, Yêsu khan kơ lu bơngai mă năm rôp Sư: “Lơliơ iĕm năm tơ âu chĕp tak đao 'long tơnôn dang lĕ đe rôp bơngai tơtông klĕ
Bĭ rim năr Inh bơtho iĕm tơ lăm hnam akŭm tơm iĕm kuă kơ kiơ kơ rôp Inh tơ noh lĕ
Mă-lei dôm tơdrong noh 'Bok Kei-Dei ăn wă kơ 'blep kơ tơdrong lu bơngai pơtruh nơ̆r Sư chih roi lê̆ hơdrol tơ sơ̆p hla bơar Sư sơ̆
” Đang Sư pơma thoi noh bru đĭ-đăng lu bơngai pơhrăm păng Sư achăng lê̆ Sư kơdâu jăk tơ nai
Pêtrôs kiơ̆ lăng Yêsu đơ̆ng rŏng ataih ataih, truh tơ cham hnam 'bok soi tơm, sư oei ngôi hơdai lu bơngai gak
Sư kiơ̆ mơ̆ng wă kơ băt tơdrong đe pơm kơ Yêsu thoi yơ
Lu 'bok soi tih păng đĭ-đăng lu kră sek tơlang, lu sư chă bơngai mă gơh hơlĕnh, khan sư 'bôh Yêsu pơm yoch, wă kơ lu sư gơh pơlôch Yêsu
Đei lơ mơ̆n lu bơngai hơlĕnh jâu tă kơ Sư, mă-lei ưh kơ đei tơdrong gơh pơlôch Sư ôh
Tôch đơ̆ng rŏng đei 'bar 'nu bơngai
iung pơma jâu Sư khan: “Bơngai âu Sư khan Sư gơh yuih hnam akŭm 'Bok Kei-Dei tơm, na pơm ming plơ̆ng dơ̆ng kơtĕch pêng năr keh hloi
Thoi noh boih na 'bok soi tơm iung jet Yêsu: “Đe jâu Ih, Ih kuă kơ kiơ kơ pơma
Mă-lei Yêsu oei thĕng ưh kơ đei tơl sư thoi yơ ôh
'Bok soi tơm jet Sư dơ̆ng: “Đei 'Bok Kei-Dei arih tơpă păng Sư 'bôh tôm tơdrong Ih pơm, na Ih athei roi kơ nhôn mă tơpăt, hăm trŏ kơ Ih 'Bok Krist, Kon 'Bok Kei-Dei tơpă dah ưh
Yêsu tơl: “Trŏ boih
Inh khan kơ iĕm tơpă, ning-mônh iĕm gô 'bôh Inh Kon Bơngai oei gah 'ma kơ Kră Yang 'Bok Kei-Dei mơsêh tih-tin na đơ̆ng noh jur đơ̆ng plĕnh hăm hơmơ̆l
” Lu bôl sư khan: “Bơngai âu trŏ kơ pơlôch
Lu đe ei chă kơsoh pơ'brơh đak hai tơ muh măt Sư, tŭr Sư, mơ'nah tap Sư
pơma che bơle khan: “Ơ 'Bok Krist, Ih mơsêh, Ih mơyang na dang ei roi lăng kơ nhôn bu tŭr Ih
Pêtrôs oei ngôi 'bơ̆t cham hnam, đei minh 'nu drŏ-kăn đĭch đam 'bok soi tơm năm tơ sư păng khan: “Ih kư̆m bơngai oei hơdai Yêsu đơ̆ng dêh Galilê mơ̆n
Mă-lei Pêtrôs sơngah 'bơ̆t anăp lu đe ei khan: “Inh ưh kơ băt ih wă khan kiơ
Na Pêtrôs lĕch đơ̆ng noh ngôi kiơ̆ trong 'măng tơm, đei minh 'nu bơngai drŏ-kăn nai 'bôh sư na khan kơ lu bôl sư kiơ̆ ei: “Bơngai âu oei hơdai Yêsu đơ̆ng Pơlei Nasaret mơ̆n
Mă-lei Pêtrôs oei sơngah khan: “Inh khan kơ iĕm tơpă, inh ưh kơ băt kơ Sư ôh
Lăp đunh 'biơ̆ kơ noh lu bơngai oei kiơ̆ ei năm tơ Pêtrôs păng khan: “Ih khŭl lu sư tơpă na ih pơma lei-lăi thoi lu sư
Na Pêtrôs sơngah hiap akâu sư kơdih khan: “Inh ưh kơ băt tơpă bơngai mă iĕm khan noh
” Đang sư pơma thoi noh lêk kơ iĕr ŏ hloi
Pêtrôs 'blŏk hơdơ̆r hloi kơ tơdrong Yêsu khan kơ sư khan: “Hơdrol kơ iĕr ŏ, ih gô sơngah kơ Inh pêng 'măng
” Thoi noh na sư lĕch hmoi ơh kơdih sư
Lăp 'brưch hơdah til pơgê đĭ-đăng lu 'bok soi tih păng lu đe kră sek tơlang chă đon wă pơlôch Yêsu
Lu sư chô̆ Yêsu năm jao ăn kơ Pilat, bơngai Rôm mă pơgơ̆r dêh Juđê
Na Juđa năm klơ̆m lê̆ jên noh tơ hnam akŭm 'Bok Kei-Dei tơm, brŏk hrek hơlŏng pơlôch akâu sư kơdih
Lu 'bok soi dônh jên noh păng khan: “Jên âu jên pơda, dah kiơ̆ kơ tơdrong juăt bơ̆n đơ̆ng sơ̆ ưh kơ gơh pơyơ̆r kơ 'Bok Kei-Dei ôh
Yua kơ thoi noh na đe anăn mir 'noh mir pơda oei khơ̆ dang ei
Tơdrong noh 'blep trŏ thoi Jêrêmi khan lê̆ hơdrol sơ̆ thoi âu: “Đe iŏk pêng-jĭt hlak jên đêl lu bơngai Isơrael khan wă răt minh 'nu bơngai
Na đe iŏk jên noh năm răt mir bơngai man ge, kiơ̆ thoi Kră Yang 'Bok Kei-Dei athei pơm thoi noh
Lu 'bok soi tih, lu đe kră sek tơlang jâu Yêsu lơ tơdrong, mă-lei Yêsu ưh kơ tơl
Na Pilat khan kơ Sư: “Ih hăm kơtơ̆ng dôm tơdrong đe jâu Ih noh
Mă-lei Yêsu 'nhŏ kơ tơl, na 'bok tih Pilat sơleng kơ đon
Rim đe pơm Giĕng Năm Brih, 'bok tih tơlĕch minh 'nu bơngai đơ̆ng hnam phak, bơngai bu mă kon pơlei wă kơ tơlĕch
Lăp lu kon pơlei năm akŭm tơ Pilat, na Pilat jet lu sư thoi âu: “Iĕm wă kơ inh tơlĕch bu, 'Barra'ba dah Yêsu mă đe anăn 'Bok Krist
Pilat băt hơđăl kơ lu 'bok soi tih ơh klai jao wă pơlôch Yêsu noh
Mă-lei lu đe 'bok soi tih păng lu đe kră sek tơlang pơtrŭt lu kon pơlei pơla athei Pilat tơlĕch kơ lu sư pôm 'Barra'ba na pơlôch Yêsu
Pilat jet lu kon pơlei pơla dơ̆ng: “'Bar 'nu bre âu, iĕm wă kơ inh tơlĕch ăn kơ iĕm bu
Na Pilat khan: “Tơ̆ng lei, inh wă pơm kiơ kơ Yêsu mă đe anăn 'Bok Krist âu
” Na lu kon pơlei pơla khan: “Pơ̆ng pơlôch Sư tơ 'long pơglang
Pilat khan kơ lu sư: “Kơlih kơ kiơ iĕm wă pơlôch Sư
Sư pơm tơdrong yoch kiơ
” Lu sư rai pơma re khan: “Pơ̆ng pơlôch Sư tơ 'long pơglang
Na đĭ-đăng kơ lu kon pơlei pơla ei khan: “Lê̆ 'Bok Kei-Dei phak nhôn păng lu kon nhôn kư̆m bưh yua kơ nhôn pơlôch Sư
Đơ̆ng noh na lu linh Pilat anhăk Yêsu mơ̆t tơ hnam Pilat, akŭm băl đĭ kơ minh grŭp sư tơ noh
Lu linh ei plôh ao Yêsu, na pơhrŭk ăn kơ Sư ao tai 'brê pơm thoi pơtao
Lu sư kơsoh pơ'brơh đak hai tơ akâu akar păng iŏk 'long đơ̆ng Sư chĕp noh tôn kơ̆l Sư
Lu linh anhăk Yêsu tơ anih đe anăn Gôlgôtha, wă khan anih kơting kơ̆l bơngai lôch
Tôm tơdrong lu sư pơm đang boih, na lu sư tơoei ngôi lăng Yêsu
Lu sư chih roi tơ gơ'bang iĕ pơ̆ng tơ kơpal kơ Yêsu khan tơdrong kơnê̆ đe jô̆ kơ Sư pơm thoi âu: “'Bok 'nâu, anăn sư Yêsu, 'Bok Pơtao đe Juđê
Lu sư kư̆m pơ̆ng pơlôch 'bar 'nu bơngai tơtông jê̆ hơdai Yêsu, minh 'nu gah 'ma, minh 'nu gah 'ngiĕo kơ Sư
Lu đe mă brŏk năm trong ei tơtreh kơ̆l păng tơhmăi Yêsu khan
Sư khan lui kơ 'Bok Kei-Dei gô tơgŭm Sư ling-lang păng Sư khan Sư Kon 'Bok Kei-Dei, na bơ̆n gô lăng hăm 'bôh 'Bok Kei-Dei gô tơgŭm Sư tơpă dah ưh
'Bar 'nu bơngai tơtông mă đe pơ̆ng hơdai Yêsu kư̆m hơdai pơjăm Sư thoi noh mơ̆n
Lăp 'năr dơ̆ng, glĭp măng mu jơ̆p kơ teh đak truh tơ pêng jơ kơsơ̆
Na đei minh 'nu bơngai kơdâu iŏk tơmam thoi tơpu dơyĕn, sư tong tơ đak sik 'nhŭ, kiĕn tơ 'long na tơ'mơn ăn kơ Yêsu hrip
Mă-lei lu bơngai 'bơ̆t ei khan: “Bơ̆n gô lăng 'mơ̆i, hăm 'bôh Êli năm tơjur Sư đơ̆ng 'long pơglang tơpă dah ưh
Yêsu ôr pơret dơ̆ng, na pơjao bơhngol Sư kơ 'Bok Kei-Dei kơtĕch jơhngơ̆m hloi
Lơ 'măng bơsat tơpơih kơdih, 'Bok Kei-Dei ăn kơ lu bơngai mă lui kơ Sư lôch boih iung arih
'Bok tih linh păng lu linh sư wei Yêsu, lu sư 'bôh teh adrŏ păng dôm tơdrong hlĭch noh, lu sư hli dêh, na lu sư khan: “Sư âu Kon 'Bok Kei-Dei tơpă
Kư̆m đei lơ lu drŏ-kăn oei tơ anih đe pơlôch Yêsu noh, lu sư lăng đơ̆ng ataih
Lu drŏ-kăn noh đêl kiơ̆ awih awăn kơ Yêsu đơ̆ng dêh Galilê
Anăn lu sư mơ'nah: Mari đơ̆ng Pơlei Mađơla, Mari mĕ bre Yakơ hăm Yôsep păng minh 'nu mĕ bre Yakơ hăm Yôhan, 'bă bre sư Sêbêđê
Đei minh 'nu bơngai mơdrŏng đơ̆ng Pơlei Armơthê, anăn sư Yôsep, sư kư̆m lui kơ Yêsu mơ̆n
Yôsep iŏk atâu Yêsu ei, lôm păng che 'nao răt
Na sư năm 'măn atâu Yêsu tơ lăm bơsat tơmo mă sư 'nao pơm hiă kơdih
Sư tơgrŏl minh pôm tơnglơ̆p tơmo tih klơ̆p 'măng bơsat, đang boih na sư brŏk
Mari đơ̆ng Pơlei Mađơla hăm Mari nai, bre sư oei ngôi jê̆ bơsat
Lu sư khan kơ Pilat: “Ơ 'bok, nhôn 'blŏk kơ bơngai hơlĕnh noh hơtai Sư oei arih Sư khan thoi âu: ‘Pêng năr đơ̆ng rŏng kơ Inh lôch, Inh gô iung arih dơ̆ng
Yua kơ thoi noh na dang ei apinh ih asong ăn kơ nhôn linh ih năm gak bơsat Sư mă kơjăp kơtĕch pêng năr noh, hli kơ lu bơngai pơhrăm păng Sư pơih tơtông iŏk akâu Yêsu na chă roi kơ đe khan Sư iung arih boih; păng hli kơ lu kon pơlei pơla lui kơ tơdrong lu sư chă roi kơ đe khan Yêsu iung arih noh kơjăp hloh kơ lu sư lui kơ Yêsu oei arih sơ̆
Na Pilat khan: “Kư̆m bưh mơ̆n, iĕm khan kơ linh gak 'măng bơsat Sư mă brĕ hŏ
Đơ̆ng rŏng kơ năr pơdơh Sa'bat boih, lăp 'brưch hơdah til pơgê hrôih năr mônh, na Mari đơ̆ng Pơlei Mađơla hăm Mari nai bre sư năm lăng bơsat Yêsu
Lăng sư nhen lĕ kơmlat, ao sư rang kok dêh
Lu linh gak bơsat hli tơrơ mah lôch hơngơ̆t
Linh jang 'lơ̆ng khan kơ bre drŏ-kăn noh khan: “Biĕm 'nĕ kơ hli, inh băt kơ biĕm năm tơ âu chă Yêsu mă đe pơ̆ng pơlôch tơ 'long pơglang
Kơplah bre sư kơdâu rok trong Yêsu tơ'bơ̆p bre sư păng khan: “Liĕm akâu hiôk-hian kơ bơ̆n
” Bre sư năm jê̆ Yêsu rôp jơ̆ng Sư na kơkuh kơ Sư
Kơplah bre drŏ-kăn noh kơdâu năm roi kơ lu bơngai pơhrăm păng Yêsu, lu linh gak 'măng bơsat, lu sư mơ'nah wih tơ Pơlei Jêrusalem roi kơ lu 'bok soi tih dôm tơdrong lu sư 'bôh
Na lu 'bok soi tih pơđâu băl păng lu đe kră sek tơlang wă apah lu linh gak jên lơ
wă kơ lu sư chă roi kơ đe khan lu bơngai pơhrăm păng Yêsu tơtông iŏk akâu Yêsu boih kơplah lu linh oei tep kơmăng
Lu 'bok soi tih khan kơ lu linh dơ̆ng: “Dah 'bok tih Pilat kơtơ̆ng tơdrong âu, hli kơ sư hil kơ iĕm, lê̆ nhôn pơlung sư wă kơ iĕm huay kơ hli
Yêsu năm jê̆ lu sư păng khan: “'Bă Inh ăn kơ Inh gơh pơgơ̆r đĭ-đăng plĕnh hăm teh
Thoi noh năm bĕ lu iĕm, bơtho kơ đĭ-đăng lu khŭl bơngai jơ̆p kơ teh đak, athei lu sư lui kiơ̆ kơ Inh, pơm 'batem kơ lu sư krao anăn Yang 'Bă, Yang Kon, hăm Yang Bơhngol 'Lơ̆ng wă kơ đe nai băt kơ lu sư lui boih
Bơtho kơ lu sư pơm kiơ̆ tôm tơdrong Inh đei pơkă kơ lu iĕm
Inh oei hơdai hăm lu iĕm ling-lang truh năr tôch ning-mônh
Nơ̆r Kră Yang khan kơ Mika bơngai Môresêt lăm chăl Jôtham, Ahas păng Hesekia, lu pơtao dêh char Juđa, tơdrong mă lu sư 'bôh noh trŏ kơ pơlei Samari păng pơlei Jêrusalem
Ơ đĭ-đăng kon pơlei, mơ̆ng bĕ
Ơ teh păng đĭ-đăng tơmam mă oei kơpal teh pơgling đon mơ̆ng
Apinh Kră Yang đơ̆ng anih 'lơ̆ng rơgoh Sư
Ăn kơ Kră Yang pơm kơdranh blah lu iĕm
“'Nĕ pă bơtho dơ̆ng,” lu sư bơtho
Lu sư ưh kơ bơtho tơdrong noh,
Tơdrong mơlâu ưh kơ weh đơ̆ng lu sư
Inh gô pơrăm lu rup yang păng lu gơ̆ng soi đêl lu iĕm man
Na lu iĕm ưh pă đei bon kơkuh dơ̆ng
Ơ kon pơlei inh gô đei pơm kiơ kơ ih
Inh đei pơgleh pơmat ih kiơ
Pơm kơdranh plơ̆ kơ inh bĕ
Âu boih roi gah tơm hmơm tơdrong 'nao 'lơ̆ng Yêsu Krist, Kon 'Bok Kei-Dei
Êsai, bơngai pơtruh nơ̆r 'Bok Kei-Dei sơ̆, sư khan lê̆ hơdrol, na chih lăm sơ̆p hla bơar sư thoi âu: 'Bok Kei-Dei khan:
“Âu Inh wơh minh 'nu bơngai pơtruh nơ̆r Inh hơdrol,
wă kơ sư hơmet trong kơ Ih
Tơdrong 'noh 'blep tơpă: Yôhan năm pơm 'batem kơ đe tơ char glă chơngue, sư bơtho athei đe tơbral kơdih tơdrong yoch, na iŏk 'batem wă kơ 'Bok Kei-Dei pơklaih yoch sư
Đĭ-đăng bơngai đơ̆ng dêh Juđê hăm đĭ-đăng bơngai lăm Pơlei Jêrusalem năm tơ Yôhan
Lu sư roi kơ 'Bok Kei-Dei tơdrong yoch lu sư, na Yôhan pơm 'batem kơ lu sư tơ krong Jôrđăn
Inh pơm kơ iĕm 'batem păng đak mă-lei Sư pơm kơ iĕm 'batem hăm Yang Bơhngol 'Lơ̆ng
Kơplah noh Yêsu truh đơ̆ng Pơlei Nasaret dêh Galilê, na Yôhan pơm 'batem kơ Sư lăm đak krong Jôrđăn
Lăp Yêsu tŏk đơ̆ng đak, Sư 'bôh hloi plĕnh tơpơih păng Yang Bơhngol 'Lơ̆ng thoi lĕ sem kơtơp jur oei tơ Sư
Păng kư̆m đei nơ̆r pơma đơ̆ng plĕnh khan: “Ih boih Kon Inh mă 'mêm kơeng tơpă, Inh lăp đon kơ Ih tôm tơdrong
Na Yang Bơhngol 'Lơ̆ng anhăk hloi Yêsu năm tơ char glă chơngue
Lăp đơ̆ng rŏng kơ đe phak Yôhan, Yêsu năm tơ dêh Galilê chă bơtho đe tơdrong 'nao 'lơ̆ng 'Bok Kei-Dei
Kơplah Sư năm kiơ̆ ter jih đak dơsĭ Galilê Sư 'bôh bre Simôn păng oh sư Andrê oei traih jal chă ka tơ đak dơsĭ, yua kơ bre sư bơngai juăt kơ chă ka ling-lang
Na Yêsu khan kơ bre sư thoi âu: “Bĕ bơ̆n kiơ̆ Inh, na Inh pơchĕp ăn kơ biĕm tơdrong jang chă bơngai lui kơ 'Bok Kei-Dei
Na bre sư 'blă achăng lê̆ jal bre sư, na kiơ̆ hloi Yêsu
Đơ̆ng noh lu sư năm tơ Pơlei Kapernum
Kơplah năr pơdơh Sa'bat, Yêsu năm akŭm tơ hnam akŭm 'Bok Kei-Dei păng bơtho đe tơ noh
Đe mơ̆ng chrêu kơ đon, yua kơ dôm nơ̆r Sư bơtho gơh hơgei tơpă, ưh kơ thoi lu thây bơtho tơdrong juăt lu đe Juđê chă bơtho đe
“Ơ Yêsu đơ̆ng Pơlei Nasaret, Ih wă pơm kiơ kơ khŭl nhôn
Ih năm tơ âu wă pơrăm khŭl nhôn hă
Inh băt kơ Ih, Ih 'Bok 'Lơ̆ng Tơpăt đơ̆ng 'Bok Kei-Dei
Na yang kơnê̆ ei pơm kơ sư pơtơ̆l, pơma pơret, na lĕch jăk hloi đơ̆ng bơngai ei
Đơ̆ng Yêsu pơm thoi noh, na đe kơtơ̆ng ang tơdrong Sư jơ̆p-jang kơ dêh Galilê hloi
Na tơnei Simôn oei păn kơ bơlŏ na đe khan kơ Yêsu
Lăp 'năr mơ̆t adrơ̆m kơsơ̆ ei đe năm ba tơ sư dôm lu bơngai jĭ jăn păng lu bơngai yang mơ̆t
Na đĭ-đăng lu bơngai lăm pơlei ei akŭm 'bơ̆t cham hnam Simôn păng Andrê
Lăp pơgê hrôih năr đơ̆ng rŏng, Yêsu lĕch hloi đơ̆ng pơlei ei năm tơ anih kueng kơdrô̆, Sư krao khan kơdrô̆ Sư tơ ei
Đe Simôn chă Sư
Chă Sư 'bôh boih na khan: “Đei lơ bơngai chă Ih
Na Sư khan kơ đe Simôn: “Bĕ bơ̆n năm jơ̆p pơlei kiơ̆ âu wă kơ Inh gơh chă bơtho lu sư, kơlih kơ tơdrong noh na Inh năm tơ âu
Na Sư năm jơ̆p kơ dêh Galilê chă bơtho tơ lu hnam akŭm 'Bok Kei-Dei păng pơpuh lu yang kơnê̆ đơ̆ng lăm akâu bơngai mơ̆n
Yêsu lăng mơnat kơ bơngai 'noh na chro ti pel bơngai 'noh păng khan: “Inh wă tơpă pơklaih ih, Inh pơklaih ih dang ei
Na bơngai jĭ ei klaih kơtă hloi
Yêsu athei sư jah năm tơ 'bok soi păng khă sư hăm nơ̆r tơdrăp
Lăp Yêsu 'bôh lu sư đei đon lui thoi noh, na Sư khan kơ bơngai hơwen ei: “Ơ dăm, tơdrong yoch ih Inh pơklaih đĭ boih
Yêsu băt hloi kơ lu sư pơma mơmơnh lăm đon lu sư, jô̆ kơ Sư tơdrong 'noh, na Yêsu khan kơ lu sư: “Yua kơ kiơ iĕm pơma mơmơnh lăm đon thoi noh lĕ
“Inh khan kơ ih, jah iung bĕ chĕp anhŭn ih brŏk tơ hnam
Na lu 'bok thây bơtho tơdrong juăt đe Juđê gah khŭl đe Pharisi 'bôh Yêsu sŏng sa hơdai lu đe noh, na lu sư jet lu bơngai pơhrăm păng Yêsu: “Kơlih kơ kiơ Yêsu Sư sŏng sa hơdai lu bơngai iŏk jên thuê̆ hăm lu bơngai pơm yoch
Pôm ning-mônh đĕch lăp đe anhăk bơngai mă iŏk akăn noh đơ̆ng bôl sư, 'bơ̆t ei kơnh trŏ kơ lu bôl sư ơh sơ'ngon ơ̆t kơ sŏng sa
Na lu bơngai Pharisi khan kơ Yêsu: “Ih lăng
Kơlih kơ kiơ lu sư pơm ưh kơ trŏ lăm năr pơdơh, năr pơdơh khan jang
Yêsu khan dơ̆ng kơ lu bơngai Pharisi: “'Bok Kei-Dei pơjing năr pơdơh Sa'bat wă pơyua kon bơngai đei năr pơdơh, ưh kơ sĭ Sư pơjing năr Sa'bat wă kơ kon bơngai iŏk tơdrong gleh ôh
Inh Kon Bơngai, Inh Yŏng tơm kơ năr pơdơh Sa'bat
Na Yêsu krao bơngai ti kue ei khan: “Năm tơ âu bĕ, dơ̆ng 'bơ̆t anăp đe tơpôl
Lu đe ei khŭl Pharisi, lu sư lĕch hloi đơ̆ng hnam akŭm ei năm pơđâu tơ lu khŭl đe pơtao Hêrôt chă tơdrong wă kơ gơh rôp pơlôch Yêsu
Na Yêsu athei lu bơngai pơhrăm păng Sư 'măn kơ Sư thŏng-nan jê̆ jih đak wă kơ Sư hao kơpal thŏng-nan ei; dah Sư dơ̆ng tơ kông hli kơ đe hmĕt hmot Sư
Yua kơ Sư ming pơklaih lơ bơngai jĭ boih, na lu bơngai jĭ jăn tơbeng dih băl tơkan năm pel Yêsu
Tơ ei kư̆m đei lu bơngai yang mơ̆t sư 'bôh Yêsu, sư 'nap truh tơ teh 'bơ̆t anăp Yêsu păng pơma re 'bơ̆r khan: “Ih boih Kon 'Bok Kei-Dei tơpă
Sư rơih mơjĭt-'bar 'nu bơngai wă oei hơdai Sư păng wă kơ Sư chă wơh năm bơtho
păng gơh pơpuh tơlĕch dôm lu yang kơnê̆ mă mơ̆t oei tơ lăm akâu đe
Na âu jô̆ tôm lu anăn mơjĭt-'bar 'nu lu sư: Simôn mă Yêsu anăn Pêtrôs
Đơ̆ng noh lu đe Andrê, Philip, 'Barthôlêmi, Mathiơ, Thôm, Yakơ kon Alphê, Thađê, Simôn mă kiơ̆ khŭl đe Sêlôt sơ̆
Lơ bơngai năm akŭm dơ̆ng tơ đe Yêsu, na lu sư jing ưh kơ gơh sŏng sa
Hnam dơnŏ Yêsu kơtơ̆ng ang thoi noh, na lu sư năm wă iŏk Yêsu wă anhăk wih tơ hnam, kơlih kơ đe khan Yêsu Sư wă wơnh
Na Yêsu krao lu bơngai mă pơma kơ Sư thoi noh, na Sư pơma pơtih gia kơ lu sư: “Lơliơ yŏng pơgơ̆r yang kơnê̆ mă gơh pơpuh tơduă yang kơnê̆
Dah minh pôm teh đak tơblah dih băl, teh đak noh gô pơchah hiong
dah minh pôm hnam dơnŏ tơblah dih băl tơduă hnam dơnŏ, hnam dơnŏ noh kư̆m pơchah hiong mơ̆n
Thoi noh dah yŏng pơgơ̆r yang kơnê̆ tơblah tơduă yang kơnê̆, lei sư gô hiong tôch
“Thoi âu dơ̆ng: Ưh kơ đei bu gơh mơ̆t blah iŏk tơmam bơngai pran dah ưh kơ chô̆ jơ̆ng ti sư hơdrol; đe chô̆ jơ̆ng ti sư hơdrol 'mơ̆i na gơh mơ̆t blah iŏk tơmam sư lăm hnam
“Inh khan kơ iĕm tơpă, mă dôm tơdrong yoch, mă dôm 'măng pơjăm 'Bok Kei-Dei, dah bơ̆n apinh Sư 'nĕ jô̆ yo, 'Bok Kei-Dei kư̆m huay kơ jô̆ yo ôh, Sư oei tơgŭm pơklaih đĕch
Mă-lei dah bu pơjăm Yang Bơhngol 'Lơ̆ng Sư, 'Bok Kei-Dei Sư ưh kơ layơ wă pơklaih bơngai mă pơjăm Yang Bơhngol 'Lơ̆ng Sư 'noh, mă-lei bơngai noh tơdrong yoch oei oei khŏm khŏm ưh kơ đei layơ tôch
Yêsu pơma thoi noh yua kơ lu đe noh pơjăm Yang Bơhngol 'Lơ̆ng mă oei lăm akâu Sư khan yang kơnê̆
Đei lơ bơngai oei tăp dăr kơ Yêsu, na đe khan kơ Sư: “Mĕ Ih hăm oh Ih dơ̆ng tơ 'ngoaih hnam to, sư chă Ih
Yêsu hue lăng lu bơngai mă oei tăp dăr kơ Sư ei păng khan: “Lu bơngai kiơ̆ âu dang mĕ Inh păng oh Inh mơ̆n
“Mơ̆ng bĕ bre
Đei minh 'nu bơngai năm rei adrĕch 'ba
Lăp sư rei, đei găr mơ'nah huŏng tơ trong, na sem jur choh sa
Kư̆m đei mơ'nah huŏng kơpal tơmo trêl ưh kơ gan đei teh lơ
Ưh kơ đunh sư kư̆m chăt mơ̆n mă teh ưh kơ mah
Lăp 'năr tŏ boih sư jô jing lôch hloi yua kơ rơh sư chăt ưh kơ jrŭ
Na Sư khan: “Bu đei đon athei tơchĕng kơdih bĕ
Lăp lu đe nai wih boih, na lu mơjĭt-'bar 'nu bơngai pơhrăm păng Sư păng lu bơngai nai tam mă wih, oei tăp dăr kơ Yêsu, na lu sư jet tơdrong pơtih gia hei
Yêsu khan kơ lu sư: “'Bok Kei-Dei ăn kơ lu iĕm băt gah tơdrong Sư wă pơgơ̆r kon bơngai thoi yơ
Mă-lei Inh bơtho lu bơngai nai tôm tơdrong păng nơ̆r pơjuang ngăl
Bơngai mă rei adrĕch 'ba 'noh wă khan bơngai bơtho nơ̆r 'Bok Kei-Dei
Gah lu bơngai mă thoi lĕ kơ găr 'ba huŏng 'bơ̆t teh 'lơ̆ng, lu bơngai 'noh boih kơtơ̆ng nơ̆r 'Bok Kei-Dei, na iŏk hloi kơdih păng kiơ̆ hloi kơjăp, na đei plei, mơ'nah pêng-jĭt, mơ'nah tơdrâu-jĭt, mơ'nah đei plei trem truh tơ minh-hrĕng
Yêsu bơtho dơ̆ng kơ lu đe noh, Sư khan: “Bơ̆n tơ̆k ŭnh kơđeng wă kơ hơdah; bơ̆n ưh kơ iŏk reo klơ̆p lê̆, dah 'măn ala rimrôm giơng wă kơ măng mu ôh
Bơ̆n iŏk ŭnh kơđeng noh tơ'băk tơ jrăng
Yua kơ tôm tơdrong Inh bơtho pơjuang kơ iĕm dang ei, iĕm gô hlôh nhen
Bơngai bu đei đon, mơ̆ng mă nhên bĕ
Yêsu khan dơ̆ng: “'Bok Kei-Dei pơgơ̆r thoi âu: Pơtih gia đei bơngai rei adrĕch 'ba tơ mir
Klaih kơ noh tơ'ngla sư kơmăng tep kơ'năr iung, adrĕch 'ba 'noh chăt kơjung boih mă-lei tơ'ngla sư ưh kơ pơm ăn kơ sư arih ôh
Lăp 'ba đum boih, na tơ'ngla sư wơh đe năm kĕch, yua kơ trŏ bơyan 'ba đum boih
Yêsu bơtho dơ̆ng kơ lu đe noh: “'Bok Kei-Dei pơgơ̆r thoi yơ, bơ̆n chă tơdrong kiơ wă pơtih gia kơ tơdrong noh
Lu bơngai 'Bok Kei-Dei pơgơ̆r thoi lĕ găr sơ'bei, găr noh iĕ hloh kơ đĭ-đăng găr nai
Yêsu đei lơ tơdrong pơtih gia nai păng Sư oei bơtho đe nơ̆r 'Bok Kei-Dei, gô mơ̆ng kơ đe hlôh
Sư bơtho đe, Sư bơtho pơtih gia ngăl, mă-lei dah Sư oei păng lu bơngai pơhrăm păng Sư, Sư bơtho tơblang tôm tơdrong
Lăp 'năr wă mơ̆t kơsơ̆ ei, Yêsu khan kơ lu bơngai pơhrăm păng Sư: “Bĕ bơ̆n tŏk pah to đak
Mă-lei Yêsu oei tep akơn tơ rŏng thŏng-nan
Na lu đe ei râu Yêsu păng khan: “Ơ 'Bok Thây, Ih ưh kơ tơchĕng hli kơ bơ̆n lôch hă
Na Sư iung khă hloi kial păng khan kơ đak dơsĭ: “Thĕng bĕ, păt bĕ
” Kial thĕng hloi, đak poh-yă kư̆m pă adrŏ adrĕnh
Na Sư khan kơ lu đe ei: “Yua kơ kiơ iĕm hli
Iĕm tam băt gơnang kơ Inh hă
Lu đe ei hli dêh na lu sư apinh băl: “Bu âu kih, kial hơbŭt păng đak dơsĭ poh-yă dang noh mă kư̆m chu yom kơ Sư
Lu sư tŏk hloh pah to đak dơsĭ tơ tơring đe Gerasen
Lăp Yêsu jur đơ̆ng thŏng-nan đei minh 'nu bơngai yang mơ̆t pơm kơ sư wơnh lĕch đơ̆ng bơsat năm tơkan tơ Yêsu
Mă kơmăng, mă kơ'năr, sư oei tơ bơsat, phŏ tơ kông, sư ling-lang tơkĕch păng iŏk tơmo tôn akâu sư kơdih
Lăp sư tơmang 'bôh Yêsu oei ataih, na sư kơdâu tơkan 'nap hloi 'bơ̆t anăp Yêsu
Na Yêsu jet anăn sư: “Anăn ih bu
” Sư khan: “Anăn inh Tơpôl yua kơ nhôn lơ
Đei minh tơpôl nhŭng chă sa kiơ̆ groi ei
Na lu yang kơnê̆ apinh Yêsu khan: “Ih ăn kơ nhôn jăk mơ̆t tơ lu nhŭng to
Lu bơngai wei nhŭng 'bôh thoi noh na kơdâu chă roi kơ đe jơ̆p-jang lăm pơlei ei
Na lu kon pơlei pơla năm lăng tơdrong noh lơliơ
Lu đe mă đêl 'bôh Yêsu pơklaih bơngai wơnh 'noh păng tơdrong nhŭng 'noh hei, lu sư chă roi kơ đe tơdrong noh dơ̆ng
Đơ̆ng noh na đe apinh Yêsu athei Sư jăk đơ̆ng tơring đe ei
Lăp Yêsu tŏk thŏng-nan na bơngai mă 'nao klaih kơ wơnh ei apinh kiơ̆ oei păng Yêsu
Mă-lei Yêsu ưh kơ ăn, Sư khan kơ bơngai ei khan: “Ih wih brŏk tơ 'nhŏng oh ih păng ih roi kơ lu sư tơdrong tih-tin ih dang yơ păng 'Bok Kei-Dei 'mêm mơnat kơ ih dang yơ, na Sư mah pơklaih ih dang noh
Lăm ei đei minh 'nu bơngai drŏ-kăn sư jĭ tuh pham ling-lang đei mơjĭt-'bar sơnăm boih
Đei lơ 'bok pơgang ming ră, sư pơhuach đĭ jên mŭk tơmam sư ră, mă-lei jĭ sư 'nhŏ kơ klaih 'biơ̆, rai đunh rai dêh
Sư kơtơ̆ng ang Yêsu gơh pơklaih, na sư hơdai năm păng đe kiơ̆ đơ̆ng rŏng Yêsu
Na duch ei tơchĕng kơdih khan: “Dah inh pel pôm ao Sư đĕch inh klaih mơ̆n
Na Sư hue lăng tăp dăr wă kơ băt bơngai ayơ pơm tơdrong 'noh hei
Na duch mă pel ao Sư hei, akâu sư tơtey hli yua kơ sư băt tơdrong 'noh hei pơm kơ sư klaih boih, na sư năm 'nap tơ Yêsu păng roi đĭ tơdrong 'noh hei kơ Sư
Kơplah Yêsu oei pơma, blư 'bôh 'bar pêng 'nu bơngai đơ̆ng hnam 'bok Jairut năm giong khan kơ sư: “Kon adruh ih lôch boih, ih oei pơhrat kiơ kơ 'Bok Thây
Yêsu kơtơ̆ng đe pơtruh kơ 'bok Jairut thoi noh, Sư pơhơi
Na Sư khan kơ 'bok Jairut bơngai mă wei-lăng hnam akŭm 'Bok Kei-Dei ei khan: “Ih 'nĕ kơ hli, ih kư̆ kơ lui đĕch
Yêsu ưh kơ ăn đe kiơ̆ Sư, Sư ăn lu bơngai âu đĕch kiơ̆ Sư: Pêtrôs, Yakơ păng Yôhan mă oh Yakơ
Lăp lu sư truh tơ hnam 'bok mă wei hnam akŭm ei, Yêsu 'bôh đe lơ tơpă tơjrông tơjrang mang oei nhơ̆m hmoi
Yêsu mơ̆t tơ lăm hnam ei khan kơ đe: “Iĕm mah nhơ̆m hmoi ơh kơ kiơ mah tơjrông tơjrang mang
Bơngai âu ưh kơ lôch ôh, sư tep đĕch
Yêsu rôp ti sư păng khan kơ sư hăm nơ̆r Juđê: “Talitha kumi,” wă khan: “Ơ mŏ adruh iĕ, Inh râu e, iung bĕ
Yêsu đơ̆ng noh brŏk tơ pơlei Sư kơdih, lu bơngai pơhrăm păng Sư kiơ̆ Sư mơ̆n
Yêsu lăng hlĭch yua kơ đe ưh kơ wă lui kơ Sư
Na Sư năm chă bơtho tơ lu pơlei jơjê̆ kiơ̆ pơlei Sư ei
Sư khan kơ lu đe ei thoi âu: “Dah iĕm mơ̆t oei tơ hnam ayơ, iĕm oei hloi tơ hnam 'noh đĕch truh tơ năr iĕm wă năm tơ pơlei nai
Dah anih tơ yơ yơ ưh kơ sơng iŏk iĕm păng ưh kơ mơ̆ng nơ̆r iĕm bơtho, thoi noh na lăp iĕm brŏk đơ̆ng pơlei noh iĕm sơpuih 'bruih tơ jơ̆ng iĕm tơbăt kơ lu sư 'Bok Kei-Dei wă phak lu sư ning-mônh
Thoi noh boih na lu sư năm bơtho athei đe tơbral kơdih tơdrong yoch
Pơtao Hêrôt kơtơ̆ng ang tơdrong Yêsu, yua kơ đe ư-ang anăn Yêsu
Na lu mơ'nah khan Yôhan bơngai mă pơm 'batem kơ đe, sư lôch boih na dang ei sư iung arih dơ̆ng
Lu mơ'nah dơ̆ng khan Yêsu Êli mă pơtruh nơ̆r 'Bok Kei-Dei sơ̆
Kơlih kơ Yôhan khan thoi noh na duch Hêrôđia hil kơ Yôhan, athei đe pơlôch sư, mă-lei ưh kơ gơh
Na adruh ei lĕch năm jet mĕ sư: “Ơ mĕ, ih wă kơ inh apinh kiơ đơ̆ng 'bok pơtao
” Na mĕ sư khan: “E apinh chơ̆ng iŏk kơ̆l Yôhan bơngai mă pơm 'batem kơ đe
Na adruh ei mơ̆t dơ̆ng tơ anih 'bok pơtao păng apinh sư khan: “Inh wă kơ ih chơ̆ng ăn kơ inh kơ̆l Yôhan 'măn 'bơ̆t pơnhan chhĕr dang ei hloi; bơngai mă pơm 'batem kơ đe, 'noh boih inh wă
'Bok pơtao wơh hloi minh 'nu linh năm chơ̆ng ako Yôhan
Na linh ei năm chơ̆ng hloi ako Yôhan lăm hnam phak
Lăp lu bơngai pơhrăm păng Yôhan kơtơ̆ng thoi noh, lu sư năm iŏk akâu sư tung 'bŭ tơ bơsat
Lu bơngai mă Yêsu wơh năm chă bơtho đe ki, lu sư brŏk akŭm tơ Sư boih, na roi kơ Sư dôm tơdrong lu sư pơm păng bơtho
Đang kơ pơma thoi noh lu sư tŏk thŏng-nan năm tơ anih kueng kơdrô̆
Lăp hiưp kơsơ̆ boih lu bơngai pơhrăm păng Sư khan kơ Sư thoi âu: “Anih âu kueng chơngue dêh păng kơsơ̆ boih tăm
Ih kuă kơ kiơ athei lu đe âu năm chă răt kơdih tơmam sa kiơ̆ pơlei jơjê̆ âu
Mă-lei Yêsu khan kơ lu bơngai pơhrăm păng Sư: “Iĕm 'me lu sư wăi
” Na lu sư khan kơ Sư thoi âu: “Liơ nhôn kĕ răt truh 'bar-hrĕng hlak jên hu wă kơ gơh asong kơ lu sư tơmam sa
Sư athei đĭ-đăng lu đe ei tơoei lơ jơ'bôt kơpal 'nhĕt adrih
Lu đe ei tơoei minh jơ'bôt minh-hrĕng, minh jơ'bôt phŏ pơđăm-jĭt
Đĭ-đăng lu sư sa phĭ mah rơkah rơkai boih
Na lu sư dônh tah 'bĕnh mơjĭt-'bar tŏ bai 'bĕng mi păng ka mă đơ̆ng đêl lu sư sa rơkah
Lu bơngai mă sŏng sa ei pơđăm-rơbâu 'nu jô̆ gah bơngai drŏ-nglo đĕch
Klaih kơ noh Yêsu athei lu bơngai pơhrăm păng Sư hao thŏng-nan rai tŏk gô pah to đak dơsĭ tơ Pơlei 'Betsaiđa păng Sư athei hloi lu bơngai tơpôl brŏk tơ anih hnam lu sư kơdih kơdih
Đơ̆ng noh na Yêsu tơklah đơ̆ng lu đe ei tŏk tơ kông kơdrô̆ Sư wă krao khan kơ 'Bă Sư
Lăp lu sư 'bôh Sư yak kơpal đak dơsĭ, lu sư ngêh kơ atâu, lu sư hli dêh na ôr tơkĕch
Đĭ dôm lu sư 'bôh tôm, na lu sư hli tơrơ tơpă
Mă-lei Yêsu khan hloi kơ lu sư: “Iĕm 'nĕ pă hli âu, Inh lah
Klaih kơ noh Yêsu tŏk thŏng-nan hơdai păng lu sư, na kial thĕng hloi jua ưh pă đei tơhlu dơ̆ng
Lu sư sơleng kơ đon
Lăp lu sư tŏk hlôi kơ đak dơsĭ ei boih lu sư truh tơ tơring Gênêsaret, na 'măn lê̆ thŏng-nan lu sư tơ jih đak dơsĭ
Lăp lu sư jur đơ̆ng thŏng-nan, đe kơnăl hloi kơ Yêsu
Lăp lu sư akŭm, na lu sư 'bôh 'bar pêng 'nu bơngai pơhrăm păng Yêsu sŏng sa ti ưh kơ rơgoh yua kơ lu sư ưh kơ ôp ti kiơ̆ thoi tơdrong juăt lu bơngai Pharisi pơkă
Lu bơngai Pharisi păng lu bơngai Juđê kiơ̆ kơ tơdrong juăt lu yă 'bok sư ngăl, dah ưh kơ ôp ti kiơ̆ thoi tơdrong juăt lu sư pơkă, ưh kơ gơh sŏng sa
Rim lu sư wih đơ̆ng kơchơ, dah ưh kơ 'nhao, kư̆m ưh kơ gơh kơ sŏng sa
Păng lu sư kư̆m kiơ̆ lơ tơdrong juăt nai mơ̆n
Lu bơngai khŭl Pharisi păng lu 'bok thây noh jet Yêsu: “Yua kơ kiơ lu bơngai pơhrăm păng Ih ưh kơ kiơ̆ tơdrong juăt yă 'bok bơ̆n pơkă sơ̆, lu sư sŏng sa ưh kơ ôp ti
Yêsu khan kơ lu sư: “Ơ bơngai 'bơ̆r đak klak ŭnh, Êsai chih nơ̆r 'Bok Kei-Dei khan lê̆ hơdrol sơ̆ thoi âu na 'blep kơ iĕm dang ei tơpă:
‘Lu bơngai âu ư-ang kơ Inh păng 'bơ̆r đĕch,
jơhngơ̆m klơm klak sư ataih đơ̆ng Inh
“Iĕm athei pơwao lăng bĕ, hăm 'lơ̆ng iĕm pơm thoi noh
Mă gah lu iĕm khan: ‘Bơngai bu khan kơ mĕ 'bă sư khan: Mŭk tơmam inh wă 'me sa biĕm ră, mă-lei inh pơyơ̆r kơ 'Bok Kei-Dei đĭ boih,’
na iĕm khan bơngai 'noh huay pă kăl kơ 'me sa mĕ 'bă sư dơ̆ng
Na Yêsu krao đĭ bơngai kiơ̆ ei năm tơ Sư păng khan: “Đĭ kơ iĕm mơ̆ng Inh păng pơwao kơdih
Bu đei đon athei tơchĕng kơdih bĕ
Lăp Yêsu tơklah đơ̆ng lu đe ei mơ̆t tơ hnam boih, na lu bơngai pơhrăm păng Sư jet Sư tơdrong mă Sư pơtih gia 'noh hei
Na Yêsu khan kơ lu sư: “Tơdrong pơtih gia 'noh hei iĕm kư̆m ưh kơ hlôh mơ̆n hă
Tơmam sa đơ̆ng 'ngoaih mơ̆t lăm klak kon bơngai ưh kơ gơh pơm kơ kon bơngai yoch ôh
Sư khan dơ̆ng: “Mă tơdrong kiơ kiơ lĕch đơ̆ng jơhngơ̆m kon bơngai pơm kơ sư jing yoch
Yua kơ đơ̆ng jơhngơ̆m đon kon bơngai tơchĕng kơnê̆ na jing yoch: Sư pơm pơyô kư̆ kă, sư tơtông, sư pơlôch đe
sư kơtrŏ păng akăn đe, sư 'nhĕng đe, sư pơm tôm tơdrong kơnê̆, sư pơma plơ̆ plĕch hơlĕnh pơdăr, sư pơma bâu roi đe, sư pơang akâu kơdih, sư pơm tôm tơdrong glăi răm
Đơ̆ng noh Yêsu năm tơ tơring Pơlei Tirơ
Tơ ei Sư mơ̆t tơ hnam đe, kuă ăn tơring ei băt ră, mă-lei đe kư̆m oei băt kơ Sư
Bơngai drŏ-kăn ei bơngai Sirôphênis, tơring Tirơ, pơma nơ̆r Grĕk
Sư apinh Yêsu pơpuh yang kơnê̆ lĕch đơ̆ng kon sư
Na bơngai drŏ-kăn ei khan kơ Yêsu: “Ơ 'Bok, trŏ boih, mă-lei inh wă kơ Ih tơgŭm inh 'biơ̆, yua kơ phŏ phŏ inh kư̆m 'bôh kŏ năm alep sa đêl kon hơ'lơ̆p sa asĭ
Na sư wih tơ hnam 'bôh hloi kon sư 'bĭch tơ giơng, yang kơnê̆ lĕch đĭ đơ̆ng akâu sư boih
Klaih kơ noh Yêsu năm đơ̆ng tơring Tirơ drong tơ tơring Siđôn păng tơring Đêkapôlis na wih tơ đak dơsĭ Galilê
Kơtă ei đon sư hơbăng hloi; păng hơpiĕt sư kư̆m rơmuăn mơ̆n na sư gơh pơma klŏ
“Inh mơnat kơ lu bơngai tơpôl âu dêh oei hơdai bơ̆n pêng năr boih, tơmam sa lu sư đĭ pă đei boih
Dah bơ̆n tơwih lu sư klak hoh, ưh kơ jor lu sư rơmơ̆n rok trong, yua kơ đei lu mơ'nah đơ̆ng ataih tơpă adrin năm tơ âu
Lu bơngai pơhrăm păng Sư khan: “Thoi yơ bơ̆n gơh đei tơmam sa 'me lu sư yua kơ anih kueng chơngue thoi âu
Na Yêsu jet lu sư: “Iĕm đei dôm tŏ 'bĕng mi tơ âu
” Lu bơngai pơhrăm păng Sư khan: “Tơpơh tŏ
Na lu bơngai tơpôl ei sa phĭ mah rơkah rơkai boih, na lu sư dônh tah tơ bai 'bĕnh tơpơh tŏ bai 'bĕng mi păng ka rơkah
Lu bơngai tơpôl ei dang puăn-rơbâu 'nu bơngai
Klaih kơ noh Yêsu tơwih đĭ lu bơngai tơpôl ei brŏk
Na Yêsu tŏk tơ thŏng-nan hơdai păng lu bơngai pơhrăm păng Sư năm tơ tơring Đalmanutha
Na Yêsu tơhôih păng khan: “Kơlih kơ kiơ jơhnơr iĕm ahrei wă apinh pơlong Inh pơm tơdrong mơsêh
Inh khan kơ iĕm tơpă, Inh ưh kơ wă pơm tơdrong mơsêh thoi iĕm apinh noh ôh
Na Yêsu tơklah đơ̆ng lu sư tŏk thŏng-nan tŏk pah to đak hơdai hăm lu bơngai pơhrăm hăm Sư
Lu bơngai pơhrăm păng Sư hiơt kơ chĕp 'bĕng mi, lăm thŏng-nan oei pă minh pôm đĕch 'bĕng mi
Yêsu khan kơ lu sư: “Iĕm athei kơchăng weh ataih kơ 'buih 'bĕng mi pông đe Pharisi păng 'buih 'bĕng mi pông Hêrôt
Inh iŏk 'bĕng mi pơđăm tŏ, phĕ asong kơ pơđăm-rơbâu 'nu bơngai, iĕm dônh 'bĕnh rơkah tah dôm tŏ bai
” Lu sư khan: “Rơkah mơjĭt-'bar tŏ bai
“Bĭ đơ̆ng rŏng dơ̆ng Inh iŏk tơpơh tŏ 'bĕng mi phĕ asong kơ puăn-rơbâu 'nu bơngai, na iĕm dônh tah 'bĕnh dôm tŏ bai rơkah
” Lu sư khan: “Tơpơh tŏ bai
Yêsu khan kơ lu sư: “Iĕm tam mă hlôh 'mơ̆i dah kiơ
Na sư ngoi khan kơ Yêsu: “Inh 'bôh đe yak mơ̆n, mă-lei akâu lu sư thoi lĕ kơ 'long
Klaih kơ noh Yêsu ăn kơ sư wih tơ hnam păng khan kơ sư: “Dang ei ih 'nĕ mơ̆t lăm Pơlei 'Betsaiđa âu dơ̆ng
Klaih kơ noh Yêsu păng lu bơngai pơhrăm păng Sư yak đơ̆ng noh năm tơ jơ̆p pơlei đe tơring Sêsarê Philip
Kơplah lu sư oei rok trong Yêsu jet lu sư: “Đe khan Inh bu
Klaih kơ noh Yêsu khan kơ lu sư: “Bĭ iĕm khan Inh bu
” Na Pêtrôs khan: “Ih 'Bok Krist mă 'Bok Kei-Dei wơh pơgơ̆r kon bơngai
Na Yêsu khă lu bơngai pơhrăm păng Sư kuă ăn chă roi kơ đe khan Sư 'Bok Krist
Mă bu mơdrŏng đei tôm mŭk tơmam tơ ala teh âu, dah sư ưh kơ arih ling-lang, lei truh sư lôch, ưh pă đei yua kiơ boih
Mă sư mơdrŏng kư̆m ưh kơ gơh răt tơdrong arih sư ôh
Ao Yêsu jing rang kok tôch tơdrong kok
Đơ̆ng noh 'bôh blư kơ Môis păng Êli jur pơma dơnuh hăm Yêsu
Na Pêtrôs khan kơ Yêsu: “Ơ 'Bok Thây, bơ̆n oei tơ âu hiôk dêh
Lê̆ kơ nhôn pơm kơ bơ̆n pêng tŏ bơsŭn; minh pôm pơm kơ Ih, minh pôm pơm kơ Môis, minh pôm pơm kơ Êli
Pêtrôs sư pơma thoi noh yua kơ sư ưh pă gơh pơma thoi yơ boih kơlih kơ lu sư hli dêh
Lu sư kơtơ̆ng nơ̆r pơma thoi noh hloi chă hue-huo lăng ră jua ưh kơ 'bôh bu dơ̆ng hơdai păng Yêsu dơ̆ng, pă minh 'nu Sư đĕch oei 'bơ̆t ei
Na lu sư jet Yêsu: “Lơliơ lu thây bơtho tơdrong juăt đe Juđê khan Êli gô jur tơ teh hơdrol kơ 'Bok Krist
Yêsu khan kơ lu sư: “Trŏ boih Êli jur tơ teh hơdrol kơ 'Bok Krist, yua kơ sư hơmet ming tôm tơdrong hơdrol
Na Inh kư̆m wă jet iĕm mơ̆n: Yua kơ kiơ sơ̆p hla bơar 'Bok Kei-Dei chih khan lê̆ hơdrol kơ Inh Kon Bơngai gô đei tơdrong pơmat-tat păng tơdrong đe hil areh kơ Inh
Inh khan kơ iĕm tơpă, Êli truh boih păng đe pơm kơnê̆ kơ sư kiơ̆ gô mơ̆ng kơ đe wă, kư̆m thoi đe chih roi lê̆ hơdrol gah tơdrong sư lăm sơ̆p hla bơar 'Bok Kei-Dei sơ̆
Lăp lu sư 'bôh Yêsu, lu sư kơdrăt na pơm kơdâu năm tơkan tơ Yêsu kơkuh kơ Yêsu
Yêsu jet lu sư: “Iĕm pơjah pơjăng tơdrong kiơ
Mă tơ yơ yơ mưh yang kơnê̆ mơ̆t lăm akâu sư, yang kơnê̆ glơ̆m sư pơ̆k na sư lĕch đak hai djơdjih djơdjah păng tơkăp sơnĕnh kơkrit kơkrat jing arăng jơ'mro
Na inh apinh lu bơngai pơhrăm păng Ih pơpuh yang kơnê̆ lĕch đơ̆ng akâu sư ră lu sư ưh kơ gơh
Yêsu jet 'Bă sư: “Sư thoi âu tam đunh ưh
” 'Bă sư khan: “Đơ̆ng sư oei iĕ sơ̆
Yang kơnê̆ ngăl glơ̆m sư tơ ŭnh, phŏ lăm đak wă pơlôch sư
Na dang ei dah Ih gơh pơklaih, apinh Ih mơnat kơ nhôn, tơgŭm nhôn 'biơ̆
Yêsu khan kơ sư: “Dah ih đei đon lui, lei kon ih gô klaih
Bơngai bu đei đon lui, bơngai 'noh sư gơh pơm tôm tơdrong
Yang kơnê̆ hmoi pơret pơm kơ sư pơtơ̆l, na lĕch jăk hloi đơ̆ng akâu bơngai 'lơ̆p ei
Na bơngai 'lơ̆p ei đe lăng sư nhen lôch na đĭ-đăng kơ đe khan: “'Noh sư lôch boih
Klaih kơ noh Yêsu rôp ti sư dui tơiung sư, na sư iung hloi
Klaih kơ noh Yêsu mơ̆t tơ hnam, na lu bơngai pơhrăm păng Sư jet Sư kơdrô̆: “Yua kơ kiơ nhôn ưh kơ gơh pơpuh yang kơnê̆
Yêsu khan kơ lu sư: “Yang kơnê̆ thoi âu, dah bơ̆n ưh kơ krao khan kơ Kră Yang 'Bok Kei-Dei hơdrol, mă bơ̆n pơpuh lap đĕch, sư ưh kơ chu kơdâu ôh
Lu sư yak đơ̆ng anih 'noh năm mơ̆t tơ dêh Galilê yak yoh hloi yua kơ Yêsu kuă ăn đe băt
Mă-lei lu sư ưh kơ hlôh ôh Yêsu pơma thoi noh păng ưh kơ pơ̆n jet Sư tăm
Lăp lu sư truh tơ Pơlei Kapernum boih, kơplah Yêsu oei lăm hnam, Sư jet lu bơngai pơhrăm păng Sư: “Iĕm pơma pơjah pơjăng băl tơdrong kiơ kơplah bơ̆n oei năm rok trong hei
Lu sư thĕng ưh kơ pơ̆n roi kơ Sư, yua kơ kơplah rok trong hei lu sư pơma pơjah pơjăng dih băl tơpă, lu sư wă kơ băt bu pơm tih 'biơ̆ kơ tơduă lu sư
Na Yôhan khan kơ Yêsu: “Ơ 'Bok Thây, nhôn 'bôh minh 'nu bơngai gơnang kơ anăn Ih wă pơpuh yang kơnê̆ đơ̆ng đe na nhôn khă sư yua kơ sư ưh kơ jang hơdai bơ̆n
Mă-lei Yêsu khan: “'Nĕ pă khă sư, yua kơ bơngai mă gơnang kơ Inh tơgŭm sư pơm tơdrong mơsêh mơyang, kơplah noh sư ưh kơ bâu roi Inh ôh
Bơngai bu huay kơ ayăt kơ bơ̆n, bơngai 'noh kiơ̆ đon bơ̆n
“Bơngai bu pơtuah bơngai 'lơ̆p mă lui kơ Inh thoi âu boih, pơtih gia đe dah chô̆ ako sư tơ tơpăl tơmo tih sơ̆, hơtat lê̆ sư tơ klŏng đak dơsĭ, lei sư hiôk 'biơ̆ yua kơ sư huay kơ gơh pơtuah lu hơ'lơ̆p dang ei
Lăm dơnâu ŭnh ei boih đei hrai mă ưh kơ lôch wă sa lu bơngai mă huŏng lăm dơnâu ŭnh ei; păng ŭnh ei ưh kơ layơ păt hơngăm
“Đĭ rim 'nu kon bơngai gô đei tơdrong gleh pơmat-tat
Yêsu năm đơ̆ng Pơlei Kapernum ei mơ̆t brih lăm dêh Juđê păng hơloh năm hloi tơ dêh pah to krong Jôrđăn
Tơ ei đei lơ bơngai năm akŭm tơ Sư dơ̆ng, na Sư bơtho đe kư̆m thoi krô hmă
Na Yêsu khan: “Môis pơkă kơ iĕm sơ̆ liơ
“Môis pơkă kơ nhôn sơ̆ athei drŏ-nglo bơ̆n pơm hla bơar mă trŏ na gơh achăng akăn sư
Na Yêsu khan kơ lu sư: “'Noh yua kơ yă 'bok iĕm sơ̆ arăng kơ̆l na Môis pơkă kơ iĕm thoi noh
‘Yua kơ thoi noh na bơngai drŏ-nglo drŏ-kăn tơklah đơ̆ng mĕ 'bă sư kơdih na oei hơdai
Na bre sư jing minh sĕch, minh akar
’ Bre sư ưh pă thoi 'bar 'nu bơngai boih, bre sư thoi minh 'nu bơngai đĕch
Yua thoi noh na kon bơngai bơ̆n ưh kơ gơh achăng lê̆ akăn sư ôh, yua kơ 'Bok Kei-Dei pơgơ̆p bre sư jing klo kăn boih
Lăp lu sư brŏk tơ hnam lu bơngai pơhrăm păng Sư jet Sư tơdrong 'noh dơ̆ng
Na Yêsu khan kơ lu sư: “Bơngai bu mă achăng lê̆ akăn sư na iŏk akăn plơ̆ng, drŏ-nglo 'noh yoch boih yua kơ sư dang kơđang kơ̆l ako 'brơh kơ akăn sư
Dah drŏ-kăn achăng lê̆ klo sư, na iŏk klo plơ̆ng, drŏ-kăn 'noh kư̆m yoch mơ̆n yua kơ sư dang kơđang kơ̆l ako 'brơh kơ klo sư
Lăp Yêsu 'bôh lu bơngai pơhrăm păng Sư pơm thoi noh, Sư hil păng khan: “Lê̆ lu hơ'lơ̆p năm tơ Inh, 'nĕ pă khă lu sư, yua kơ bơngai bu lui thoi lu hơ'lơ̆p âu lui, bơngai 'noh 'Bok Kei-Dei pơgơ̆r wei-lăng sư ling-lang
Inh khan kơ iĕm tơpă, bơngai bu ưh kơ wă lui thoi lu hơ'lơ̆p lui, bơngai 'noh 'Bok Kei-Dei ưh kơ pơgơ̆r sư ôh
Yêsu pôk lu hơ'lơ̆p noh, pel kơ̆l, na krao khan kơ 'Bok Kei-Dei wei-lăng lu sư
Lăp Yêsu wă yak đơ̆ng ei Sư tơ'bơ̆p minh 'nu bơngai kơdâu tơkan năm tơ Sư, sơtơ̆p kŭl-tăng 'bơ̆t anăp Sư păng jet Sư thoi âu: “Ơ 'Bok Thây, Ih 'lơ̆ng tơpăt; inh pơm thoi yơ wă kơ oei hơdai hăm 'Bok Kei-Dei na arih ling-lang
Ih băt boih tơdrong 'Bok Kei-Dei pơkă sơ̆: ‘'Nĕ pơlôch bơngai, 'nĕ pơm pơyô kư̆ kă, 'nĕ chă tơtông tơmam đe, 'nĕ pơma hơlĕnh, 'nĕ pơgâm sa mŭk tơmam đe, bơ̆n athei lui yom kơ mĕ 'bă
Na 'bok mơdrŏng ei khan: “Ơ 'Bok Thây, dôm tơdrong 'noh inh huay ră mă đơ̆ng inh oei iĕ sơ̆ khơ̆ dang ei
Yêsu hue lăng lu bơngai pơhrăm păng Sư na khan: “Lu bơngai mơdrŏng wă mơ̆t tơ dêh char 'Bok Kei-Dei pơgơ̆r anat dêh
Aseh lăk-đa mơ̆t bơlôh jrŭm 'bônh 'biơ̆ kơ bơngai mơdrŏng wă mơ̆t tơ dêh char 'Bok Kei-Dei
Lu sư mơ̆ng rai sơleng kơ đon na jet Yêsu: “Lei bu gơh mơ̆t tơ dêh char 'Bok Kei-Dei lĕ
Na Pêtrôs khan kơ Sư: “Bĭ lu nhôn mă achăng lê̆ tôm tơdrong yua kơ kiơ̆ Ih boih lơliơ
Yêsu khan: “Inh khan kơ iĕm tơpă, bơngai bu achăng lê̆ hnam sư, 'nhŏng oh sư, mĕ 'bă sư, kon sư, mir 'ba sư, yua kơ sư wă jang tơdrong Inh păng ră roi tơdrong 'nao 'lơ̆ng kơ đe
Lu dêh đe ei gô hiĕk achơ̆ kơ Inh, kơsoh pơ'brơh kơ Inh đak hai păng teh tach pơjĭ Inh, klaih kơ noh pơlôch hloi
Mă-lei kơtĕch pêng năr đơ̆ng rŏng Inh gô iung arih dơ̆ng
Yakơ păng Yôhan, bre kon Sêbêđê, bre sư năm jê̆ 'bơ̆t Yêsu na khan kơ Sư: “Ơ 'Bok Thây, nhi wă kơ Ih ăn kơ nhi tơdrong nhi apinh
Na Yêsu khan kơ bre sư: “Biĕm wă kơ Inh ăn tơdrong kiơ
Bre sư khan: “Apinh Ih ăn kơ nhi ngôi minh 'nu gah 'ma, minh 'nu gah 'ngiĕo Ih kơplah Ih pơm Pơtao nhôn
Na lu mơjĭt 'nu lu bôl sư kơtơ̆ng bre sư pơma thoi noh, lu sư hil kơ bre Yakơ hăm Yôhan
Dah bơngai bu lăm lu iĕm 'maih pơm yŏng pơgơ̆r lu iĕm, bơngai 'noh athei pơm thoi lĕ đĭch đam đĭ-đăng kơ lu iĕm
Kư̆m thoi Inh Kon Bơngai mơ̆n, Inh jur tơ ala teh âu ưh kơ sĭ Inh wă chă pơgŏ pơđep đe awih awăn kơ Inh ôh; Inh wă kơ tơ'ngla Inh kơdih awih awăn kơ đe păng Inh wă kơ tơ'ngla Inh kơdih lôch tang huai iŏk lơ bơngai
Lăp sư kơtơ̆ng đe khan Yêsu đơ̆ng Pơlei Nasaret wă yak trong sư na sư krao 'bơ̆r re khan: “Ơ Yêsu, ơ 'Bok Krist Kon Sâu pơtao Đawit, apinh Ih mơnat kơ inh 'biơ̆ bĕ
Đei lơ bơngai khă sư 'nĕ pă krao, mă-lei sư rai krao 'bơ̆r re: “Ơ Kon Sâu pơtao Đawit, apinh Ih mơnat kơ inh 'biơ̆ bĕ
Bơngai tol ei plôh lê̆ ao tơnŏ sư gruih iung năm tơ Yêsu
Yêsu khan kơ sư: “Ih wă kơ Inh pơm kiơ
” Bơngai măt tol ei khan: “Ơ 'Bok Thây, inh wă kơ Ih pơklaih măt inh gơh 'bôh hơdah
Yêsu khan kơ sư dơ̆ng: “Yak kơ ih bĕ, yua kơ ih lui na măt ih klaih
” 'Bơ̆t ei măt sư 'bôh hơdah na sư kiơ̆ hloi Yêsu
Dah đe khan: ‘Biĕm iŏk pơm kiơ
’ Biĕm khan kơ sư thoi âu: ‘Kră Yang wă yua 'biơ̆, kơnh Sư tơwih tơ âu dơ̆ng
Bre sư năm tơ ei, lăp truh na 'bôh tơpă aseh iĕ dăm noh, oei chô̆ 'bơ̆t 'măng hnam
Aseh iĕ noh dơ̆ng 'bơ̆t trong na bre sư yaih iŏk
Đei 'bar pêng 'nu bơngai oei kiơ̆ ei na khan kơ bre sư: “Biĕm iŏk pơm kiơ kơ aseh iĕ noh
Lu bơngai mă yak hơdrol kơ Yêsu păng lu bơngai yak đơ̆ng rŏng kơ Sư chhôk na pơma re 'bơ̆r khan:
Bơnê kơ Yêsu truh tơ âu yua kơ Kră Yang wơh
Bơnê kơ Yêsu truh tơ âu Sư wă pơgơ̆r thoi 'bok bơ̆n Đawit sơ̆,
păng bơnê kơ 'Bok Kei-Dei kơpal plĕnh ti
Yêsu mơ̆t lăm Pơlei Jêrusalem boih, na Sư mơ̆t tơ lăm hnam akŭm 'Bok Kei-Dei tơm
Sư chă lăng lăm hnam akŭm ei jơ̆p boih, na Sư păng lu bơngai pơhrăm păng Sư wih tơ Pơlei Bethani kơlih kơ 'năr kơsơ̆ boih
Lăp pơgê dơning dơ̆ng lu sư yak đơ̆ng Pơlei Bethani năm tơ Pơlei Jêrusalem na Yêsu pơngot
Păng Sư kư̆m khă đe ưh kơ ăn chĕp mă tơmam kiơ kiơ brih nhah rok trong cham hnam akŭm ei
'Năr kơsơ̆ boih na lu đe Yêsu lĕch đơ̆ng Pơlei Jêrusalem
Lăp pơgê năr đơ̆ng rŏng dơ̆ng lu sư yak rok trong lu sư krô đêl năm tơ Pơlei Jêrusalem, lu sư 'bôh tơm 'long hơra đĭ kro boih
Na Pêtrôs 'blŏk kơ tơdrong 'noh na sư khan kơ Yêsu: “Ơ 'Bok Thây, Ih lăng tơm 'long hơra đêl Ih sơkat brei kro lôch boih
Yêsu khan kơ lu sư: “Kơlih kơ thoi noh na bơ̆n athei lui kơ 'Bok Kei-Dei mă kơjăp
Kơlih kơ thoi noh na Inh khan kơ iĕm, mă tơdrong kiơ kiơ iĕm krao khan apinh 'Bok Kei-Dei dah iĕm lui tơpă kơ Sư gô ăn tơdrong iĕm apinh 'noh, lei iĕm gô đei tơpă
Kơplah iĕm krao khan, iĕm 'nĕ kơ jô̆ yo mă iĕm đei tơdrong ơh păng bu bu ră, na mă 'Bă tơm bơ̆n kơpal plĕnh ti huay kơ jô̆ yo tôm tơdrong yoch iĕm
Dah iĕm oei jô̆ yo kơ đe pơm yoch kơ iĕm, lei 'Bă tơm bơ̆n kơpal plĕnh ti kư̆m jô̆ yo kơ tơdrong yoch iĕm mơ̆n
Bĭ tơdrong Yôhan pơm kơ đe 'batem noh sơ̆ đơ̆ng bu ăn, đơ̆ng 'Bok Kei-Dei dah đơ̆ng kon bơngai
Iĕm tơl lăng Inh wăi
Na dang ei bơ̆n hăm wă khan đơ̆ng kon bơngai
Thoi noh na lu sư khan: “Nhôn ưh kơ băt ôh
” Na Yêsu khan kơ lu sư: “Lei Inh kư̆m ưh kơ roi ăn kơ iĕm bu ăn kơ Inh pơpuh đe păng bơtho đe tơ lăm hnam akŭm âu mơ̆n
Lăp trŏ kơ bơyan plei hơmu đum boih, na sư wơh minh 'nu đĭch sư năm tơ lu bơngai jang mơng mir hơmu noh wă chĕng iŏk minh pah mir hơmu
Mă-lei lu bơngai jang mơng mir hơmu noh rôp tôn teh tơbrŏk sư hoh hoh đĕch
Na 'bok tơ'ngla mir noh wơh dơ̆ng minh 'nu đĭch sư, mă-lei lu bơngai jang mơng mir hơmu noh pơma kơnê̆ kơ sư, tôn teh kơ̆l sư
Mă-lei lu bơngai jang mơng mir hơmu noh pơđâu dih băl khan: ‘Bơngai 'noh boih kon 'bok tơ'ngla mir âu, na dang ei bĕ bơ̆n pơlôch sư na mă mir âu jing mir bơ̆n
Lu sư rôp hloi kon 'bok tơ'ngla mir ei, pơlôch hŭt akâu sư tơ jih mir
“Thoi noh boih na 'bok tơ'ngla mir gô pơm kiơ kơ lu bơngai noh
Sư gô năm pơlôch pơđĭ lu bơngai noh, na sư pơjao ăn kơ lu bơngai nai jang dơ̆ng
Mă tơdrong 'noh kư̆m thoi iĕm đŏk boih đe chih lăm sơ̆p hla bơar tơdrong 'Bok Kei-Dei thoi âu:
‘Tơmo lu bơngai man hnam tŭk boih,
tơmo noh 'Bok Kei-Dei lăng gĭt tơpă man pơklop sư 'bơ̆t mum hnam
Lu sư athei 'bar pêng 'nu bơngai khŭl Pharisi păng 'bar pêng 'nu bơngai khŭl pơtao Hêrôt năm tơ Yêsu wă chă tơdrong gơh rôp Sư dah Sư pơma khă gah tơdrong ăn jên thuê̆
Lu sư roi kơ Yêsu: “Ơ 'Bok Thây, nhôn băt kơ Ih bơngai tơpăt, Ih ưh kơ hli kơ bu ôh
Ih lăng lu bơngai pơm tih, lu bơngai iĕ lei-lăi ngăl păng bơtho tơdrong 'Bok Kei-Dei tơpăt ling-lang
Na nhôn apinh Ih khan kơ nhôn, kiơ̆ kơ tơdrong juăt bơ̆n bơngai Juđê, bơ̆n hăm gơh ăn jên thuê̆ kơ Sêsar pơtao đe Rôm dah ưh
Lu sư ăn kơ Sư lăng minh hlak jên na Yêsu khan kơ lu sư: “Rup bu âu
Anăn bu âu
” Lu sư khan: “'Noh rup Sêsar păng anăn Sêsar mơ̆n
na oh sư mă 'bar iŏk mi sư pơm akăn dơ̆ng, ưh tam mă đei kon kư̆m lôch
Oh sư mă pêng iŏk mi sư pơm akăn dơ̆ng ưh kơ đei kon kư̆m lôch
Tơpơh 'nu 'nhŏng oh sư noh iŏk minh 'nu akăn
Tơpo hơtuch akăn lu sư noh kư̆m lôch kiơ̆ lu sư mơ̆n
Ning-mônh đĭ-đăng kon bơngai iung arih đơ̆ng lôch, đe ưh pă đei tơiŏk băl klo kăn dơ̆ng ôh, lu sư thoi lu linh jang 'lơ̆ng 'Bok Kei-Dei tơ plĕnh ti
Yêsu khan dơ̆ng: “Lu bơngai âu lôch đĭ boih kơplah noh sơ̆, mă-lei lu sư gô iung arih đĭ tôm lu sư yua kơ 'Bok Kei-Dei Kră Yang wei-lăng gah tơdrong arih, ưh kơ sĭ Sư wei-lăng gah tơdrong lôch ôh
Lu iĕm ưh kơ hlôh ôh
Bơ̆n athei 'mêm kơ 'Bok Kei-Dei Kră Yang bơ̆n hăm đĭ jơhngơ̆m klơm klak bơ̆n păng đĭ dôm tơdrong đon bơ̆n tơchĕng
Na tơdrong juăt mă 'bar thoi âu: ‘Bơ̆n athei 'mêm kơ bôl buăl thoi bơ̆n 'mêm akâu kơdih
’ Ưh kơ đei tơdrong juăt ayơ mă kăl hloh kơ 'bar tơdrong juăt âu
Dah bơ̆n 'mêm kơ Sư hăm đĭ jơhngơ̆m klơm klak bơ̆n, hăm đĭ đon bơ̆n tơchĕng păng băt 'mêm kơ bôl buăl thoi bơ̆n 'mêm akâu kơdih, dah bơ̆n răk 'bar tơdrong juăt 'noh lei 'lơ̆ng hloh kơ đĭ-đăng tơdrong bơ̆n soi sơmah kơ 'Bok Kei-Dei
Yêsu 'bôh 'bok thây noh tơl hơgei na Yêsu khan kơ sư: “Ih wă jê̆ pơyơ̆r akâu ih kơ 'Bok Kei-Dei boih
” Klaih kơ noh ưh kơ đei bu pơ̆n jet Yêsu dơ̆ng
Kơplah Yêsu oei bơtho lăm hnam akŭm 'Bok Kei-Dei tơm Sư khan: “Liơ lu 'bok thây bơtho tơdrong juăt đe Juđê khan 'Bok Krist mă 'Bok Kei-Dei wơh pơm Pơtao, Sư kon sâu pơtao Đawit đĕch
Đawit krao kơ 'Bok Krist Yŏng Kơdră sư, na lơliơ dang ei khan 'Bok Krist jing kon sâu Đawit lĕ
” Lu bơngai tơpôl mơ̆ng kiơ̆ ei lăp đon tơpă tôm tơdrong Sư bơtho
Lu sư lăp đon kơ oei tang-dŏ 'lơ̆ng hloh kơ bôl buăl lăm hnam akŭm 'Bok Kei-Dei păng lăm năr et sa tih
Lu sư chă pơjĭp iŏk mŭk tơmam lu drŏ-kăn adro, na lu sư kư̆m pơm pơrŏ krao khan kơ 'Bok Kei-Dei đunh wă kơ đe jô̆ kơ sư khan bơngai 'lơ̆ng
Mă-lei 'Bok Kei-Dei gô phak lu sư hloh kơ đe ning-mônh
Đei minh 'nu yă adro dơnuh năm tơ noh tah lăp 'bar hlak jên ngang
Na Yêsu krao lu bơngai pơhrăm păng Sư păng khan: “Inh khan kơ iĕm tơpă, yă adro dơnuh âu tah lơ hloh kơ đĭ-đăng lu bôl nai
kơlih kơ lu bôl nai pơyơ̆r tơmam rơkah sư đĕch; yă adro âu dơnuh tơpă mă-lei sư pơyơ̆r đĭ hloi jên sa sư
Lăp Yêsu lĕch đơ̆ng hnam akŭm 'Bok Kei-Dei tơm, đei minh 'nu bơngai pơhrăm păng Sư khan kơ Sư: “Ơ 'Bok Thây, Ih lăng deh, hnam âu đe pơm păng tơmo rŏ dêh iih
Yêsu khan kơ sư: “Ih 'bôh boih hnam akŭm tih âu, mă-lei ning-mônh hnam âu gô pơchah reng 'beng ưh pă đei tơmo ayơ tơklep băl dơ̆ng
Đe gô teh pơchah đĭ
“Apinh Ih roi kơ nhôn layơ đe wă pơrăm hnam akŭm 'Bok Kei-Dei to păng wă kơ nhôn băt tơdra liơ tơdrong noh gô truh
Yêsu khan kơ lu sư: “Iĕm athei kơchăng kơdih hli kơ đe wă pơhlŭ pơlung iĕm kiơ̆ sư
Gô lu bơngai lui kơ Inh bơtho tơdrong 'nao 'lơ̆ng jơ̆p-jang kơ teh đak 'mơ̆i na truh năr tôch
Mưh đe rôp iĕm, jao iĕm kơ lu kră sek tơlang, iĕm 'nĕ mah tơchĕng hơdrol kơ tơdrong iĕm wă pơma kơ lu sư noh hŏ, yua kơ đei Yang Bơhngol 'Lơ̆ng tơgŭm iĕm kơplah lăm iĕm wă pơma, ưh kơ sĭ kơ iĕm gơh pơma kơdih ôh
Bơngai bu ngôi tơ 'ngoaih hnam, 'nĕ pă mơ̆t iŏk tơmam sư tơ hnam dơ̆ng
Bơngai bu oei jang tơ mir, 'nĕ pă brŏk iŏk ao tơnŏ sư tơ hnam
Kơplah ei kơnh, lu bơngai drŏ-kăn akâu kơhioh păng lu bơngai drŏ-kăn tơmŏm kon, lu sư pơmat-tat dêh
Mă-lei iĕm athei krao khan apinh 'Bok Kei-Dei 'nĕ ăn tơdrong noh truh kơplah bơyan 'mi hngach
Dah 'Bok Kei-Dei ưh kơ achơ̆t lê̆ tơdrong tơblah tih noh, ưh kơ đei bu arih ôh
Mă-lei 'Bok Kei-Dei achơ̆t lê̆, yua kơ Sư mơnat kơ lu bơngai mă Sư rơih boih
Mă-lei iĕm athei kơchăng kơdih, yua kơ Inh roi kơ iĕm tôm tơdrong hơdrol boih
“Đơ̆ng rŏng kơ tơdrong anat noh boih
măt 'năr gô măng mu,
măt khei ưh kơ hơdah
Kơplah noh đe gô 'bôh Inh Kon Bơngai 'lơ̆ng rŏ mơsêh mơyang tih-tin jur hăm hơmơ̆l
Na Inh wơh lu linh jang 'lơ̆ng Inh jur năm jơ̆p-jang kơ teh đak wă krao anhăk đĭ-đăng lu khŭl bơngai mă Inh rơih iŏk, đơ̆ng gah hơlĕch truh gah bơmơ̆t, đơ̆ng gah yă-nơ̆m truh gah gơal, akŭm đĭ tơ Inh
Inh khan kơ iĕm tơpă, jơhnơr noh gô 'bôh tơpă tôm tơdrong Inh roi kơ iĕm noh hei
Iĕm athei kơchăng tơdrong lui mă tơpă păng krao khan mă nŏng yua kơ iĕm ưh kơ băt tơdrong ei wă truh layơ
Na iĕm athei kơchăng, kơlih kơ iĕm ưh kơ băt tơ'ngla hnam noh wă truh layơ: Til kơsơ̆, dah tŏk-bŏk măng, dah leng gong, dah 'năr lĕch
Na iĕm athei kơchăng mă tơpă hli kơ tơ'ngla hnam iĕm truh kơplah iĕm ưh kơ lêng ê kơplah iĕm oei tep
Tơdrong Inh khan kơ iĕm âu, Inh khan kơ đĭ-đăng bơngai mơ̆n, ưh kơ sĭ kơdrô̆ iĕm ôh kơchăng
'Bar năr hơdrol kơ Năr Giĕng Năm Brih păng giĕng sa 'Bĕng Mi Ưh Kơ Đei 'Buih Pông na lu 'bok soi tih hăm lu thây bơtho tơdrong juăt đe Juđê, lu sư pơđâu chă tơdrong gơh rôp tơtông Yêsu na pơlôch
Na lu sư khan: “Kơplah năr giĕng âu bơ̆n 'nĕ kơ pơm tơdrong noh, yua kơ năr giĕng âu kon tơring tơrang truh lơ, hli kơ lu sư blah bơ̆n
Na đei 'bar pêng 'nu bơngai nai hil kơ drŏ-kăn noh na lu sư khan dih băl: “Lơliơ duch 'noh pơhuach kư̆ kă ưh kơ 'mêm kơ đak pơgang sư
Na Yêsu khan kơ lu sư: “Lê̆ sư pơm thoi noh bưh, iĕm mah hil kiơ kơ sư
Sư pơm kơ Inh thoi noh trŏ boih
Inh khan kơ iĕm tơpă, mă jơ̆p-jang kơ teh đak lu bơngai bơtho tơdrong 'nao 'lơ̆ng, lu sư kư̆m roi kơ đe tơdrong duch noh pơm kơ Inh wă kơ đe ư-ang kơ tơdrong sư pơm
Klaih kơ noh đei minh 'nu bơngai anăn sư Juđa Ikariôt, bơngai đơ̆ng mơjĭt-'bar 'nu bơngai pơhrăm păng Yêsu, năm tơ lu 'bok soi tih wă jao Yêsu kơ lu sư
Biĕm apinh sư thoi noh boih na sư gô tơ'bôh kơ biĕm minh pôm anih să tôch tơ kơpal ti, đei bơ̆n gơ'bang tang-dŏ sư hơmet lê̆ tôm boih
Na biĕm hơmet kơ bơ̆n tơmam sa tơ ei
Truh adrơ̆m kơsơ̆ 'năr mơ̆t boih, na Yêsu năm tơ noh hơdai păng lu bơngai pơhrăm păng Sư
Kơplah lu sư oei sŏng sa na Yêsu khan: “Inh khan kơ iĕm tơpă, đei minh 'nu lăm lu iĕm oei sŏng sa hơdai păng Inh dang ei, sư wă plơ̆ plĕch Inh
Yêsu khan kơ lu sư: “Bơngai ei minh 'nu lăm mơjĭt-'bar 'nu lăm lu iĕm mă pơhrăm păng Inh, minh 'nu lăm lu iĕm mă chơ̆m sa 'bĕng mi tơ pơnhan đak 'nhot hơdai hăm Inh
Inh Kon Bơngai gô lôch 'blep trŏ thoi đe chih roi lê̆ hơdrol lăm sơ̆p hla bơar 'Bok Kei-Dei
Mă-lei mơnat kơ bơngai mă plơ̆ plĕch Inh noh đĕch pŭ tơdrong pơmat, 'lơ̆ng hloh đe dah lê̆ kơ tơpŭ kơ sư sơ̆
Na Yêsu khan kơ lu sư: “Đak hơmu âu boih pham Inh wă lĕch tang ăn lơ bơngai na 'Bok Kei-Dei pơklaih tơdrong yoch lu sư
Inh khan kơ iĕm tơpă, Inh ưh pă huch boih đak hơmu âu tơ̆p mă truh tơ năr 'Bok Kei-Dei pơgơ̆r ning-mônh 'mơ̆i, na Inh gô huch đak hơmu 'nao
Đang Sư pơma thoi noh boih lu sư hơri minh tơdrong 'Bok Kei-Dei, lĕch năm hloi tơ kông Ôliwơ
Na Yêsu roi kơ lu bơngai pơhrăm păng Sư: “Đĭ-đăng kơ iĕm kơdâu achăng lê̆ Inh, yua kơ đei nơ̆r chih roi lê̆ hơdrol boih thoi âu:
‘'Bok Kei-Dei gô pơlôch tơ'ngla wei triu,
triu kơdâu tơklah đơ̆ng tơ'ngla sư
Mă-lei lăp 'Bok Kei-Dei tơiung arih Inh đơ̆ng lôch, Inh năm tơ dêh Galilê hơdrol kơ iĕm
Na Pêtrôs khan kơ Yêsu: “Mă đĭ lu đe âu achăng lê̆ Ih, gah inh kuă kơ achăng Ih ôh
Yêsu khan kơ sư: “Inh khan kơ ih tơpă, măng kơnh boih, hơdrol kơ iĕr ŏ 'bar 'măng, ih gô sơngah kơ Inh pêng 'măng khan ih ưh kơ băt kơ Inh
Na Sư khan kơ pêng 'nu noh: “Dang ei Inh sơ'ngon dêh dang lĕ kơ wă lôch, na iĕm ngôi 'bơ̆t dâu, kral kơchăng ngôi hơpong kơ Inh 'biơ̆ hŏ
Yêsu năm ataih 'biơ̆ đơ̆ng lu pêng 'nu noh, na Sư 'nap kŭp kơ̆l krao khan apinh 'Bă Sư, dah gơh, ăn Sư klaih đơ̆ng tơdrong noh
Đang boih Sư wih tơ pêng 'nu noh 'bôh lu sư tep, na Sư khan kơ Pêtrôs: “Ơ Simôn, ih tep hă
Lơliơ ih ưh kơ gơh kral ngôi hơpong kơ Inh hơya minh jơ
Yêsu năm krao khan thoi đêl dơ̆ng
Iung bĕ, bơ̆n jah năm tơ lu sư
Iĕm lăng to, bơngai mă plơ̆ plĕch Inh wă jê̆ truh boih
Juđa bơngai mă plơ̆ plĕch Yêsu, sư tơbăt ăn kơ lu bơngai mă năm rôp Yêsu thoi âu: “Bơngai mă inh chŭm, bơngai 'noh boih Yêsu; iĕm rôp anhăk Sư mă brĕ hŏ
Na Juđa năm hloi tơ Yêsu păng khan: “Ơ 'Bok Thây
” Na chŭm hloi Yêsu kiơ̆ thoi đe Juđê juăt kơ kơkuh băl
Na lu sư tơkan rôp kơjăp Yêsu hloi
'Bơ̆t ei đei minh 'nu bơngai dơ̆ng hơdai Yêsu hloch đao koh kơtĕch hloi hla đon đĭch 'bok soi tơm
Yêsu khan kơ lu bơngai mă rôp sư: “Lơliơ iĕm năm tơ âu chĕp tak đao 'long tơnôn dang lĕ đe rôp bơngai tơtông klĕ
Bĭ rim năr Inh oei tơ tŏk-bŏk lu iĕm, bơtho iĕm tơ lăm hnam akŭm tơm, iĕm kuă kơ kiơ kơ rôp Inh tơ noh lĕ
Mă-lei tơdrong noh 'Bok Kei-Dei ăn wă kơ 'blep kơ tơdrong đe chih roi lê̆ hơdrol lăm sơ̆p hla bơar Sư sơ̆
Đang Sư pơma thoi noh bru đĭ-đăng lu bơngai pơhrăm păng Sư achăng Sư kơdâu jăk tơ nai
Đei minh 'nu bơngai tơdăm kiơ̆ Yêsu, sư asu minh blah khăn kok đĕch, na lu đe ei rôp sư ră
Mă-lei ti sư achăng lê̆ khăn kok noh kơdâu tŏ akâu hoh đĕch
Lu đe mă rôp Yêsu ei anhăk Sư tơ 'bok soi tơm
Đĭ-đăng lu 'bok soi tih, lu đe kră sek tơlang păng lu thây bơtho tơdrong juăt đe Juđê, lu sư akŭm tơ hnam 'bok soi tơm
Đei lơ mơ̆n lu bơngai hơlĕnh jâu Yêsu, mă-lei lu sư jâu ưh kơ hơnơ̆ng
Đei lu bơngai mơ'nah hơlĕnh pơma jâu kơ Yêsu khan
“Nhôn kơtơ̆ng Sư khan wă yuih hnam akŭm 'Bok Kei-Dei tơm đêl đe pơm păng ti, na Sư gô pơm ming plơ̆ng dơ̆ng kơtĕch pêng năr keh hloi, mă-lei ưh kơ pơm păng ti
Đei lơ mơ̆n lu bơngai iung pơma thoi noh mă-lei lu sư pơma ưh kơ hơnơ̆ng dih băl
Thoi noh boih na 'bok soi tơm iung tơ anăp bôl na jet Yêsu: “Đe jâu Ih, Ih kuă kơ kiơ kơ pơma
Mă-lei Yêsu oei thĕng ưh kơ đei tơl sư thoi yơ ôh
'Bok soi tơm jet Sư dơ̆ng: “Hăm trŏ kơ Ih 'Bok Krist Kon 'Bok Kei-Dei mă bơ̆n ư-ang dah ưh
Yêsu tơl: “Inh boih Krist
Ning-mônh iĕm gô 'bôh Inh Kon Bơngai oei gah 'ma kơ Kră Yang 'Bok Kei-Dei mơsêh tih-tin, na đơ̆ng noh jur đơ̆ng plĕnh hăm hơmơ̆l
Đei lu mơ'nah chă kơsoh pơ'brơh kơ Sư đak hai, đơ̆p muh măt Sư păng che, tŭr akâu Yêsu păng khan: “Roi lăng kơ nhôn wăi, bu tŭr Ih
” Lu linh gak kư̆m tap tơ'bŏk Sư mơ̆n
Pêtrôs oei ngôi 'bơ̆t cham hnam, đei minh 'nu drŏ-kăn đĭch đam 'bok soi tơm năm tơ ei
Drŏ-kăn ei 'bôh Pêtrôs oei nhur ŭnh, na sư lăng Pêtrôs păng khan: “Ih kư̆m oei hơdai Yêsu bơngai mă đơ̆ng Pơlei Nasaret mơ̆n
Na Pêtrôs sơngah khan: “Inh ưh kơ hlôh ih wă pơma kơ inh tơdrong kiơ ră
” Na Pêtrôs lĕch đơ̆ng noh ngôi kiơ̆ trong 'măng tơm
Na drŏ-kăn ei 'bôh dơ̆ng Pêtrôs, sư khan kơ lu bơngai oei kiơ̆ ei: “Bơngai âu kư̆m khŭl Yêsu
Mă-lei Pêtrôs oei sơngah dơ̆ng
Lăp đunh 'biơ̆ kơ noh lu bơngai oei kiơ̆ ei khan kơ Pêtrôs: “Ih khŭl lu sư tơpă yua kơ ih bơngai đơ̆ng dêh Galilê thoi lu sư mơ̆n
Na Pêtrôs sơngah hiap akâu sư kơdih khan: “Inh ưh kơ băt tơpă bơngai mă iĕm khan noh
Đang sư pơma thoi noh lêk kơ iĕr ŏ hloi 'măng mă 'bar
Pêtrôs 'blŏk hơdơ̆r hloi kơ tơdrong Yêsu khan kơ sư khan: “Hơdrol kơ iĕr ŏ 'bar 'măng, ih gô sơngah kơ Inh pêng 'măng
” Pêtrôs 'blŏk hơdơ̆r kơ tơdrong 'noh na sư hmoi ơh kơdih
Lăp 'brưch hơdah til pơgê na lu 'bok soi tih, lu đe kră, lu đe 'bok thây bơtho tơdrong juăt đe Juđê păng dôm lu 'bok sek tơlang, lu sư pơđâu dih băl
Đơ̆ng noh lu sư chô̆ Yêsu năm jao ăn kơ Pilat bơngai Rôm mă pơgơ̆r dêh Juđê
Pilat jet Yêsu: “Hăm trŏ kơ Ih pơm Pơtao đe Juđê
” Na Yêsu khan: “Trŏ kơ Inh boih
Lu 'bok soi tih pơma jâu Yêsu lơ tơdrong
Mă-lei Yêsu 'nhŏ kơ tơl na Pilat sơleng kơ đon
Rim đe pơm Giĕng Năm Brih Pilat juăt kơ tơlĕch minh 'nu bơngai đơ̆ng hnam phak, bơngai bu mă kon pơlei apinh
Na năr ei đei lơ bơngai năm apinh Pilat tơlĕch kơ lu sư minh 'nu bơngai
Na Pilat khan kơ lu sư: “Iĕm hăm wă inh tơlĕch kơ iĕm 'Bok Pơtao đe Juđê
Pilat khan wă tơlĕch Yêsu kơlih kơ sư băt lu 'bok soi tih ơh klai jao wă pơlôch Yêsu noh, mă-lei sư ngêh kơ lu kon pơlei pơla wă kơ Yêsu
Mă-lei lu 'bok soi tih pơchŭt lu kon pơlei pơla athei Pilat tơlĕch kơ lu sư pôm 'Barra'ba đĕch
Pilat khan dơ̆ng kơ lu sư: “Tơ̆ng lei iĕm wă kơ inh pơm kiơ kơ bơngai mă iĕm anăn Sư Pơtao iĕm Juđê
Na lu kon pơlei pơla pơma 'bơ̆r re khan: “Pơ̆ng pơlôch Sư tơ 'long pơglang
Na Pilat jet lu sư: “Kơlih kơ kiơ iĕm wă pơlôch Sư
Sư pơm tơdrong yoch kiơ
” Mă-lei lu sư rai pơma re khan: “Pơ̆ng pơlôch Sư tơ 'long pơglang
Thoi noh na Pilat wă kơ jơhngơ̆m đon lu kon pơlei pơla rơngơp hiôk, na sư tơlĕch ăn kơ lu sư 'Barra'ba
Na sư athei lu linh sư teh tach Yêsu păng sơnguĕt păng pơjao kơ lu linh sư pơ̆ng pơlôch Yêsu tơ 'long pơglang
Đơ̆ng noh na lu linh anhăk Yêsu mơ̆t tơ cham hnam Pilat, akŭm băl đĭ kơ minh grŭp sư tơ noh
Lu linh ei pơhrŭk kơ sư ao tai 'brê pơm thoi pơtao păng lu sư iŏk tơlei jơla chuă pơm agăl na pơyơ̆l tơ kơ̆l Yêsu
Lu linh ei kơkuh kơ Sư khan: “Kơkuh kơ Ih 'Bok Pơtao bơngai Juđê
Lu sư tôn kơ̆l Yêsu păng 'long, kơsoh pơ'brơh đak hai tơ akâu akar Sư păng pơm sơtơ̆p kŭl-tăng kơkuh pơngiĕl kơ Sư
Lu linh anhăk Yêsu tơ anih đe anăn Gôlgôtha wă khan anih kơting kơ̆l bơngai lôch
Lu sư ăn kơ Yêsu sik bơlŭ hăm pơgang sơmren, mă-lei Sư ưh kơ et ôh
Đe pơ̆ng Sư tơ 'long pơglang ei lăm tơsĭn jơ til pơgê
Lu sư chih roi tơ gơ'bang iĕ pơ̆ng tơ kơpal kơ Sư, khan tơdrong kơnê̆ đe jô̆ kơ Sư pơm thoi âu: “'Bok 'nâu Pơtao đe Juđê
Lu sư kư̆m pơ̆ng 'bar 'nu bơngai tơtông jê̆ hơdai Yêsu mơ̆n, minh 'nu gah 'ma, minh 'nu gah 'ngiĕo kơ Sư
Tơdrong noh 'blep trŏ thoi sơ̆p hla bơar 'Bok Kei-Dei khan lê̆ hơdrol thoi âu: “Đe lăng Sư thoi minh 'nu lăm khŭl bơngai kơnê̆
Tơdŏng akâu Ih kơdih wăi, jur kơdih đơ̆ng 'long pơglang 'noh
Lu 'bok soi tih păng lu thây bơtho tơdrong juăt đe Juđê kư̆m wang che bơle kơ Yêsu păng khan dih băl: “Sư gơh dŏng pơklaih đe, mă-lei Sư ưh kơ gơh dŏng pơklaih akâu Sư kơdih
Thoi Sư khan Sư 'Bok Krist Pơtao đe Isơrael, Sư athei jur kơdih đơ̆ng 'long pơglang dang ei hloi, na lu bơ̆n lui kơ Sư
” 'Bar 'nu bơngai mă đe pơ̆ng hơdai Yêsu kư̆m hơdai pơjăm Sư mơ̆n
Lăp 'năr dơ̆ng, glĭp măng mu jơ̆p kơ teh đak truh tơ pêng jơ kơsơ̆
Na đei minh 'nu bơngai kơdâu iŏk tơmam thoi tơpu dơyĕn, djrŭ tơ đak sik 'nhŭ, na kiĕn tơ 'long na tơ'mơn ăn kơ Yêsu hrip
Bơngai ei khan kơ đe: “Bơ̆n gô lăng lăng, hăm 'bôh Êli năm tơjur Sư đơ̆ng 'long pơglang tơpă dah ưh
Klaih kơ noh Yêsu ôr pơret na kơtĕch jơhngơ̆m hloi
Na che đe chô̆ pơgăn tơ hnam akŭm 'Bok Kei-Dei tơm tơhek chuơ̆ng tŏk-bŏk đơ̆ng kơpal tơ ala hloi
Đei minh 'nu 'bok tih linh dơ̆ng tơ anăp Yêsu 'bôh Sư kơtĕch jơhngơ̆m thoi noh, na sư khan: “Bơngai âu boih Kon 'Bok Kei-Dei tơpă
Lăp Pilat băt đơ̆ng 'bok tih linh roi kơ sư Yêsu lôch boih, na sư ăn kơ Yôsep iŏk 'bŭ atâu Yêsu
Lăp hloh kơ năr pơdơh Sa'bat boih, na Mari đơ̆ng Pơlei Mađơla, Salômê păng Mari mĕ bre Jôsê hăm Yakơ, lu sư răt pơgang 'bâu phu wă năm pik tơ atâu Yêsu
Lăp 'năr lĕch til pơgê hrôih, năr mă mônh lăm giĕng, lu sư năm tơ bơsat
Lu sư khan thoi noh yua kơ tơmo noh tih dêh
Lăp lu sư hue lăng tơ 'măng bơsat lu sư 'bôh 'măng tơmo tơpơih boih
Na dang ei iĕm năm hloi tơ Pêtrôs păng đĭ-đăng lu bơngai pơhrăm păng Sư, khan Yêsu wă năm tơ dêh Galilê hơdrol kơ iĕm, iĕm gô tơ'bơ̆p Sư tơ noh thoi Sư khan kơ iĕm ki
Mari năm khan kơ lu bôl Yêsu kơplah lu sư oei hmoi ơh sơ'ngon kơ Yêsu
Lăp lu sư kơtơ̆ng Mari khan Yêsu iung arih păng Mari khan kơ lu sư, sư 'bôh Yêsu tơpă ră, mă-lei lu sư ưh kơ lui
Bre sư brŏk roi kơ lu bôl sư mă-lei lu bôl sư ưh kơ lui kơ bre sư mơ̆n
Đơ̆ng rŏng kơ noh Sư tơ'bôh dơ̆ng akâu Sư kơ mơjĭt-mônh 'nu bơngai pơhrăm păng Sư kơplah lu sư oei sŏng sa
Na Sư lach kơ lu sư, kơlih kơ lu sư ưh kơ lui păng arăng kơ̆l, yua kơ lu sư ưh kơ lui kơ bơngai mă 'bôh Yêsu đơ̆ng rŏng kơ Sư iung arih đơ̆ng lôch
Yêsu khan kơ lu sư: “Iĕm athei năm jơ̆p-jang kơ teh đak bơtho tơdrong 'nao 'lơ̆ng kơ đĭ-đăng bơngai
Lu bơngai mă lui gô đei tơdrong mơsêh lu sư gơh pơm: Lu sư gơnang kơ Inh gơh pơpuh yang kơnê̆; lu sư gơh pơma hloi nơ̆r đe
dah sư rôp 'bơm 'bih mă 'bih choh sư păng dah sư sa et 'bơm tơmam bơnhŭl, lu sư ưh kơ đei jĭ ôh; păng sư gô pel akâu đe jĭ jăn, na akâu đe gô klaih
Đang kơ Kră Yang Yêsu khan kơ lu bơngai pơhrăm păng Sư thoi noh boih, na 'Bok Kei-Dei atŏk Sư tơ plĕnh oei gah 'ma kơ 'Bă Sư 'Bok Kei-Dei
Niniwe pŭ trăp sơ̆p hla bơar Nahum, bơngai pơlei Elkôs chih roi tơdrong sư 'bôh gah tơdrong wă phak Niniwe trăp tơpă
Char Êthiôpi, char Êyiptơ jing tơdrong pran kơtang sư
Char Phut păng char Libi jing buăl tơgŭm dŏng sư
Âu, Inh pơm ăn kơ iĕm jing iĕ hloh lăm lu teh đak âu
Đe lăng iĕm ưh kơ ai
Nhi krao khan apinh 'Bă tơm bơ̆n 'Bok Kei-Dei hăm Kră Yang bơ̆n Yêsu Krist wei-lăng iĕm tôm tơdrong wă kơ Sư ăn kơ iĕm hiôk-hian ling-lang
Inh krao khan bơnê kơ 'Bă tơm bơ̆n 'Bok Kei-Dei ling-lang kơlih kơ inh kơtơ̆ng ang ih lui kơjăp kơ Kră Yang Yêsu Krist păng ih 'mêm kơ Sư hăm đĭ-đăng buăl lui mơ̆n
Inh krao khan bơnê kơ 'Bă tơm bơ̆n 'Bok Kei-Dei ling-lang kơlih kơ inh kơtơ̆ng ang ih lui kơjăp kơ Kră Yang Yêsu Krist păng ih 'mêm kơ Sư hăm đĭ-đăng buăl lui mơ̆n
Inh chơt hiôk tơpă kơlih kơ ih gơh 'mêm mơnat kơ 'nhŏng oh bơngai lui pơm kơ jơhngơ̆m lu sư hiôk hơiă hăm ih
Kơlih inh băt kơ ih đei đon 'mêm mơnat kơ bôl buăl boih na inh roi kơ ih thoi noh đĕch
Mă-lei ih băt kơ inh kră boih păng inh oei lăm hnam phak yua kơ inh lui kơ Kră Yang Yêsu
Dang ei inh athei sư wih tơ ih dơ̆ng, mă-lei inh 'mêm kơ sư tơpă
Inh buăl ih kư̆m jang tơdrong 'Bok Kei-Dei mơ̆n na dang ei inh wă kơ ih sơng iŏk Ônêsim hŏ, 'noh kư̆m thoi ih sơng iŏk inh mơ̆n
Âu Êpapra sư kư̆m oei lăm hnam phak thoi inh mơ̆n kơlih kơ sư lui kơ Kră Yang Yêsu Krist păng dôm lu bơngai rơngei jang hơdai păng inh, anăn sư Markôs, Aritak, Đêmas, Luka, dôm lu sư âu kư̆m đei nơ̆r jet gia ih mơ̆n
Inh Pôl, nhi Timôthê bơngai đĭch đam Yêsu Krist, chih hơpong kơ lu kon 'Bok Kei-Dei tơ Pơlei Philip, lu iĕm pôm đon hăm Yêsu Krist
Nhi chih hơpong kơ lu kră wei-lăng iĕm hăm lu bơngai jang lăm hnam 'Bok Kei-Dei
Inh krao khan apinh 'Bă tơm bơ̆n 'Bok Kei-Dei hăm Kră Yang bơ̆n Yêsu Krist wei-lăng iĕm tôm tơdrong wă kơ Sư ăn kơ iĕm hiôk-hian ling-lang
Mưh đon inh 'blŏk kơ iĕm, inh bơnê kơ 'Bok Kei-Dei
Rim inh krao khan kơ 'Bok Kei-Dei, inh apinh Sư tơgŭm iĕm, na lăm jơhngơ̆m inh hiôk
yua kơ iĕm tơgŭm inh đơ̆ng inh lăp pơtơm jang tơ pơlei iĕm sơ̆ khơ̆ dang ei
'Bok Kei-Dei jô̆ iĕm jing bơngai 'lơ̆ng boih, na inh băt tơpă Sư gô tơgŭm iĕm ling-lang truh tơ năr Yêsu Krist jur ning-mônh
Đon inh tơchĕng kơ iĕm ling-lang trŏ mơ̆n, yua kơ inh 'mêm kơ iĕm dêh
Inh 'mêm kơ iĕm yua kơ iĕm tơgŭm inh lăm tơdrong jang 'Bok Kei-Dei kơplah đe oei phak inh hăm kơplah inh oei pơjah pơjăng hăm đe gah tơdrong 'nao 'lơ̆ng
'Bok Kei-Dei băt mơ̆n inh 'mêm kơ iĕm, kư̆m thoi Yêsu Krist 'mêm kơ iĕm
Yua kơ iĕm pơm tôm tơdrong 'lơ̆ng tơpăt păng gơnang kơ Yêsu Krist đơ̆ng dang ei, na đĭ-đăng bơngai gô ư-ang kơ 'Bok Kei-Dei tơpă
Na dang ei đĭ-đăng lu linh gak hnam 'bok pơtao, lu bơngai nai tă băt kơ đe phak inh yua kơ inh jang tơdrong Yêsu Krist
Lu 'nhŏng oh bơ̆n mă oei tơ pơlei nhôn tơ âu, lu sư 'bôh inh bơtho đe nuih tơpă mă khan inh bơngai đe phak, mă lu sư rai đunh kư̆m rai băt gơnang kơ Kră Yang Yêsu, kư̆m rai nuih kơ bơtho đe tơdrong 'Bok Kei-Dei huay pă hli boih
Mă đei tơdrong gleh truh kơ inh dang ei jơhngơ̆m inh oei hiôk ling-lang, yua kơ inh băt tơpă inh gô klaih yua kơ iĕm krao khan tơgŭm inh, na Yang Bơhngol 'Lơ̆ng Yêsu Krist gô tơgŭm inh tơpă
Dah inh oei arih, inh oei pơư pơang kơ đe anăn Yêsu; dah inh lôch inh oei hơdai hăm Sư boih, 'noh rai hiôk hloh
'Maih iŏk gah tơdrong arih, kư̆m hiôk tơpă, kăl tơpă, yua kơ inh oei gơh jang tơgŭm iĕm, wă kơ iĕm lui kơjăp
Thoi noh inh băt kơ tơdrong arih inh, 'Bok Kei-Dei ăn arih đunh 'biơ̆, yua kơ Sư wă kơ inh oei hơdai hăm iĕm, wă kơ iĕm rai đunh rai lui kơjăp, rai chơt
Na iĕm gô ư-ang Yêsu Krist ăn kơ inh gơh năm tơ iĕm dơ̆ng
Yua kơ bơ̆n pôm đon hăm Yêsu Krist na bơ̆n băt kơ pơlung dih băl, băt kơ 'mêm mơnat dih băl; 'noh yua kơ Yang Bơhngol 'Lơ̆ng oei hăm bơ̆n
Thoi noh na inh wă kơ iĕm iŏk dôm nơ̆r inh akhan kơ iĕm, wă kơ iĕm đei đon 'mêm mơnat dih băl; păng wă kơ iĕm pôm đon lăm tôm tơdrong, na jơhngơ̆m inh kư̆m chhơp rai loi
Iĕm athei pơhiôk jơhngơ̆m đe mơ̆n, 'nĕ kơ pơhiôk jơhngơ̆m kơdih đĕch ôh
Iĕm athei tơchĕng đon thoi Yêsu Krist tơchĕng
Sư Kră Yang atŏ hăm 'Bok Kei-Dei,
mă-lei Sư ưh kơ 'mêm ôh tơdrong Sư atŏ hăm 'Bok Kei-Dei noh
Sư iŏk đon ala,
păng jur jing thoi kon bơngai,
păng chu phep đep yom thoi bơngai đĭch đe
Akâu akar Sư lei-lăi thoi kon bơngai,
păng Sư iŏk đon ala, chu 'Bok Kei-Dei ling-lang truh tơ Sư lôch,
mă lôch pơmat tơ 'long pơglang tăm
Yua kơ thoi noh boih na 'Bok Kei-Dei pôk atŏk Sư pơm tih dang ei,
Sư tih hloh kơ đĭ-đăng
Mă đĭ-đăng lu oei tơ kơpal plĕnh ti, mă oei tơ teh âu, mă lu oei tơ ala teh sŭng,
đĭ-đăng gô sơtơ̆p kŭl-tăng kơkuh kơ Sư
Đĭ-đăng bơngai gô kơnăl kơ Sư Kră Yang,
na kon bơngai ư-ang kơ 'Bă Sư 'Bok Kei-Dei
Ơ lu 'nhŏng oh mă inh 'mêm kơeng, iĕm băt boih Yêsu Krist iŏk đon ala thoi noh na iĕm athei adrin pơm kiơ̆ khŏm khŏm păng adrin pơm mă 'blep thoi 'Bok Kei-Dei wă, hli kơ Sư ưh kơ iŏk iĕm kơplah Yêsu Krist jur ning-mônh
Sơ̆ kơplah inh oei hăm iĕm, inh 'bôh iĕm pơm kiơ̆ 'blep tơpă, mă đơ̆ng kơdrô̆ iĕm dang ei inh ưh kơ băt, na iĕm athei kiơ̆ mă tơpă hloh kơ noh dơ̆ng
Tơdrong noh 'Bok Kei-Dei hơmet lăm jơhngơ̆m iĕm, tơgŭm iĕm pơm kiơ̆ 'blep thoi Sư wă
Mă pơm tơdrong kiơ kiơ iĕm 'nĕ kơ jŏk, 'nĕ kơ pơjah pơjăng
thoi noh đe anăn kon 'Bok Kei-Dei, adrin pơm 'lơ̆ng ling-lang, na huay kơ đei tơdrong yoch, mă khan iĕm oei tŏk-bŏk lu bơngai kơnê̆, lu bơngai hơlĕnh pơdăr, lu bơngai dang lĕ kơ oei lăm măng mu na lu sư gơh pơm dôm tơdrong 'noh
Gah iĕm hlôh wao tôm tơdrong boih, thoi lĕ kơ hơdah ŭnh, na iĕm athei pơchrang ăn tơdrong hơdah iĕm kơ lu sư kơplah oei tơ teh âu
Iĕm tơ'bôh kơ lu sư tơdrong 'Bok Kei-Dei ăn kơ kon bơngai arih, thoi noh na lăp truh năr Yêsu Krist jur ning-mônh jơhngơ̆m inh hiôk dêh, yua kơ tơdrong jang inh đei yua; ưh kơ sĭ jang tŭk đĕch ôh
Inh kư̆m wă kơ iĕm hiôk kơ tơdrong inh lôch yua kơ tơdrong 'Bok Kei-Dei mơ̆n
Bơngai nai jang tơchĕng kơ akâu sư kơdih đĕch, ưh kơ tơchĕng kơ tơdrong Yêsu Krist tơpă ôh
Mă-lei iĕm băt boih kơ Timôthê sư bơngai 'lơ̆ng tơpă; sư jang tơgŭm inh bơtho tơdrong Yêsu Krist, thoi lĕ kơ kon jang tơgŭm 'bă
Kơnh pơgê tơ̆ng đang đe sek tơlang inh, đe wă pơm kơ inh lơliơ, inh wơh hloi Timôthê năm pơtruh kơ iĕm wă kơ iĕm băt
Tơ̆ng Kră Yang oei wă yua inh, ưh pă đunh boih, inh wă năm ngôi tơ iĕm
Thoi noh na inh wă kơ sư jah brŏk tơ iĕm, wă kơ iĕm hiôk 'bôh sư, mă inh kư̆m hiôk mơ̆n
Tơ̆ng bơ̆n 'maih pơma băl tơpă kơ tơdrong bơ̆n gơnang kơ akâu bơ̆n kơdih, bu kiơ̆ 'blep bu ưh, đe ưh kơ kĕ kiơ̆ 'blep dang inh
Mă-lei inh ưh kơ gơnang kơ tơdrong inh kiơ̆ 'blep noh ôh
Inh kư̆m pơm kơnê̆ kơ lu bơngai lui kơ Yêsu yua kơ inh ngêh kơ 'Bok Kei-Dei wă thoi noh tơpă; mă tơdrong juăt Môis inh ưh kơ pơm kơnê̆, pơm yoch ôh
Mă tơdrong kiơ đe khan yua, inh lăng ưh pă yua boih, yua kơ dôm tơdrong inh sơđơ̆ng kơ Yŏng inh Yêsu Krist kăl hloh kơ đĭ-đăng tơdrong noh
Inh hăt kơ kiơ̆ Sư lê̆ đĭ dôm tơdrong akâu inh sơđơ̆ng thoi lĕ kơ hla đuih đăm, wă kơ inh gơh sơng iŏk Yêsu Krist
na jing pôm đon hăm Sư
Kuă boih gơnang kơ akâu inh kiơ̆ tôm tơdrong juăt; inh wă gơnang kơ Yêsu Krist đĕch, na 'Bok Kei-Dei jô̆ inh bơngai tơpăt
Inh adrin thoi noh wă kơ ning-mônh inh iung arih thoi Sư
Ơ lu 'nhŏng oh, inh băt boih inh pơm ưh tam mă tôm dôm tơdrong 'noh; na inh ưh pă tơchĕng boih dôm tơdrong so, inh tơchĕng kơ tơdrong jang inh tơ anăp đĕch
Inh wă adrin thoi lu bơngai kơdâu pơjei adrin kơdâu tôch kơ anih đêl đe pơkă, wă kơ inh gơh iŏk dôm tơdrong 'Bok Kei-Dei apah inh
Dôm tơdrong mă Sư tơbăt kơ bơ̆n boih, Sư wă kơ bơ̆n kiơ̆ mă 'blep, wei mă kơjăp khŏm khŏm
Ơ lu 'nhŏng oh, iĕm athei kiơ̆ tơdrong thoi inh lui, hăm kiơ̆ thoi lu bơngai lui trŏ thoi nhôn
Mă-lei lu bơ̆n bơngai wă oei tơ plĕnh, lu bơ̆n ưh kơ gơh pơm thoi lu sư ôh, lu bơ̆n minh tơdrong chang gô 'Bok Dŏng Pơklaih wă jur ning-mônh đĕch, wă khan Kră Yang Yêsu Krist boih 'noh
Sư gơh tơplih akâu bơ̆n đơ̆ng bơngai răm-'băm, jing thoi akâu Sư 'lơ̆ng rŏ; Sư gơh pơm tôm tơdrong yua kơ Sư mơsêh tăp pang mơyang tăp dăr
Inh wă pơlung bre duch Êwôđia, duch Sintĭk, yua kơ bre sư lui kơ Kră Yang Yêsu Krist boih athei pôm đon 'mêm băl
Ơ 'nhŏng mă jang pôm đon hăm inh, inh wă kơ ih tơgŭm bre sư, yua kơ ki bre sư jang tơgŭm inh bơtho tơdrong 'nao 'lơ̆ng gleh tơpă
Bre sư jang hơdai nhôn đe 'bok Klêmang, hăm đĭ kơ lu bơngai jang hơdai nhôn; 'Bok Kei-Dei chih boih anăn lu sư tơ hla bơar tơdrong arih Sư
Iĕm athei iŏk đon dim thoi lu bơngai gơh găt pơm 'lơ̆ng kơ đĭ-đăng bơngai, yua kơ Kră Yang Yêsu Krist wă jê̆ jur boih
Ơ lu 'nhŏng oh, iĕm kơtơ̆ng boih tơdrong noh na iĕm athei tơchĕng tơdrong kiơ 'lơ̆ng, tơdrong kiơ tơpăt, tơdrong kiơ trŏ, tơdrong kiơ kăl, tơdrong kiơ đe ư-ang, tơdrong kiơ hơiă, tơdrong kiơ kon bơngai lăp đon, tơdrong kiơ đe tơ'mêm băl
Iĕm athei pơhrăm iŏk dôm tơdrong inh bơtho iĕm mă iĕm kơtơ̆ng boih noh păng iĕm 'bôh boih tơdrong inh pơm, thoi noh na 'Bok Kei-Dei oei hơdai iĕm, ăn kơ iĕm oei hiôk ling-lang
Inh hiôk tơpă păng bơnê kơ Kră Yang, inh 'bôh dơ̆ng tơmam iĕm tơgŭm inh
Thoi noh inh băt kơ iĕm wă tơgŭm inh ling-lang tơpă; kơlih kơ iĕm ưh kơ yĕng kơ năm ăn đĕch na kơplah âu đunh 'biơ̆
Mă arih pơmat-tat, mă arih hiôk jơnap inh băt tôm boih
Mă oei tơ yơ, mă tơdrong kiơ truh kơ inh, inh kư̆m juăt juăi boih, mă phĭ-phăt, mă pơngot rơwĕt, mă rơkah rơkai, dah ưh kơ mah
Mă-lei inh bơnê kơ iĕm, băt băi kơ tơgŭm inh kơplah đe pơm pơmat kơ inh âu
Ơ lu 'nhŏng oh mă oei tơ Pơlei Philip, rŏ lăng iĕm kư̆m băt boih, kơplah inh pơtơm bơtho kơ iĕm tơdrong 'nao 'lơ̆ng Yêsu sơ̆, 'bơ̆t mă inh achăng lê̆ dêh char Masêđôn iĕm, inh năm tơ nai, ưh kơ đei bơngai lui pơlei ayơ tơgŭm mơnat kơ inh tơmam, mă khan inh jang tơgŭm lu sư ră; lăp pôm pơlei iĕm đĕch băt kơ tơgŭm mơnat kơ inh tơmam
Mă inh oei tơ Pơlei Têsalônik iĕm kư̆m oei tơgŭm inh 'bar pêng 'măng
Kră Yang bơ̆n 'Bok Kei-Dei mơdrŏng tih tơpă, Sư gô tơgŭm iĕm tôm tơdrong tơmam iĕm kăl yua, kơlih kơ iĕm lui kơ Yêsu Krist
Ư-ang 'Bă tơm bơ̆n 'Bok Kei-Dei ling-lang ưh kơ layơ tôch
Inh apinh Kră Yang Yêsu Krist wei-lăng lu iĕm tôm tơdrong
Tơdrong âu, tơdrong 'Bok Kei-Dei ăn kơ Yêsu Krist tơ'bôh kơ lu đĭch đam Sư, tơdrong mă tĕnh truh mă gô 'bôh tơpă
Sư wơh linh jang 'lơ̆ng Sư năm tơ'bôh kơ Yôhan bơngai mă đĭch đam Sư
Na Yôhan chih roi tơpă dôm tơdrong mă đêl sư 'bôh noh; 'nâu boih tơdrong mă 'Bok Kei-Dei ăn kơ Yêsu Krist tơ'bôh kơ sư
Inh Yôhan chih kơthơ tơ'bôh kơ tơpơh tŏ hnam akŭm 'Bok Kei-Dei tơ dêh char Asi
Inh apinh Sư âu: 'Bok Kei-Dei mă bơ̆n ư-ang, Sư đei đơ̆ng sơ̆ khơ̆ dang ei mă gô jur ning-mônh; Yang Bơhngol 'Lơ̆ng, Sư minh 'nu đĕch, mă-lei Sư dang tơpơh 'nu, Sư dơ̆ng 'bơ̆t anăp 'Bok Kei-Dei
Yêsu Krist, Sư pơma tơpăt ling-lang, Sư iung arih đơ̆ng lôch adrol kơ đe, Sư pơgơ̆r đĭ-đăng lu 'bok pơtao oei tơ teh âu; na inh apinh Sư wei-lăng iĕm lăm tôm tơdrong wă kơ iĕm hiôk-hian ling-lang
Yêsu Krist 'mêm kơ bơ̆n tơpă na Sư pơklaih bơ̆n đơ̆ng tơdrong yoch hăm pham Sư
Sư pơjao bơ̆n kơ 'Bok Kei-Dei wă wei-lăng bơ̆n păng pơgơ̆r bơ̆n, na lu bơ̆n jing bơngai jang kơ 'Bă Sư 'Bok Kei-Dei thoi lu 'bok soi
Thoi noh na bĕ bơ̆n ư-ang Yêsu Krist yua kơ Sư gô pơgơ̆r ling-lang ưh kơ đei layơ tôch
Ning-mônh Sư wă jur tơ bơ̆n hăm hơmơ̆l
Đĭ-đăng kon bơngai gô 'bôh Sư
Lu bơngai mă pơ̆ng pơlôch Sư tơ 'long pơglang sơ̆ kư̆m 'bôh Sư mơ̆n
'Bơ̆t noh kơnh đĭ-đăng khŭl kon bơngai jơ̆p kơ teh đak nhơ̆m hmoi 'bơ̆t anăp Sư; tơpă, trŏ kơ nhơ̆m hmoi tơpă mơ̆n
Na inh hue lăng tơ rŏng wă kơ băt bu pơma kơ inh noh hei
Lăp inh hue lăng inh 'bôh tơpơh tŏ jơ̆ng kơđeng maih
Sŏk Sư kok hmông tôch tơdrong kok, măt Sư thoi pla ŭnh
Jơ̆ng Sư hơdah 'brŭng dreng thoi mam ngơr đe 'buh tơ ŭnh, 'bơ̆r Sư pơma mơ̆ng thoi jơwa đak chơkơi
Kơplah noh lăp inh 'bôh Sư, inh pơ̆k hloi 'bơ̆t jơ̆ng Sư, inh hli tơrơ kơmăp lăl pă băt kơ akâu
Mă-lei ti 'ma Sư pel inh păng khan: “Ih 'nĕ kơ hli, Inh 'Bok tơm rơh hăm Inh ưh kơ đei layơ tôch
Thoi noh na dang ei Inh wă kơ ih chih dôm tơdrong mă ih 'bôh dang ei, dôm tơdrong chăl arih dang ei păng dôm tơdrong mă Inh gô tơ'bôh kơ chăl arih ning-mônh
“Ih chih kơthơ âu kơ kră wei-lăng hnam akŭm 'Bok Kei-Dei tơ Pơlei Êphêsô thoi âu: 'Bok mă chĕp tơpơh tŏ sơnglŏng tơ ti 'ma Sư, mă Sư nơnăm lăm tŏk-bŏk jơ̆ng kơđeng maih noh Sư wă pơma kơ iĕm thoi âu
Inh băt mơ̆n iĕm đei tơdrong gleh truh yua kơ jang tơdrong Inh, iĕm oei adrin khŏm khŏm ưh kơ lê̆
Mă-lei inh sơ'ngon kơ iĕm minh tơdrong âu: Iĕm ưh pă 'mêm kơ Inh hăm 'mêm kơ bôl buăl dang iĕm 'mêm tơm hmơm iĕm lui sơ̆
Na dang ei iĕm 'blŏk hơdơ̆r kơ tơdrong iĕm 'mêm sơ̆ dang yơ, iĕm athei 'mêm dang noh, 'nĕ kơ pơhơi
Tơ̆ng iĕm ưh kơ 'mêm dang tơm hmơm iĕm lui sơ̆, lei Inh wă năm hloi pơdrĕo iŏk jơ̆ng kơđeng maih đơ̆ng pơlei iĕm
Mă-lei tơdrong âu Inh lăp đon kơ iĕm, Inh 'bôh iĕm ưh kơ lăp đon kơ đe bơtho tơdrong Nikôlat, Inh kư̆m ưh kơ lăp đon mơ̆n
“Dang ei ih chih kơ kră wei-lăng hnam akŭm tơ Pơlei Samina thoi âu: 'Bok tơm rơh mă ưh kơ đei layơ tôch, mă lôch iung arih dơ̆ng, Sư wă pơma kơ iĕm thoi âu
“Dang ei dơ̆ng ih chih kơ kră wei-lăng hnam akŭm tơ Pơlei Pêgam thoi âu: 'Bok mă đei minh hlak đao han đei 'bar pah măt noh Sư wă pơma kơ iĕm thoi âu
Na đei lăm lu iĕm mơ'nah kư̆m thoi noh mơ̆n, iĕm lui kơ đe bơtho tơdrong Nikôlat
“Dang ei dơ̆ng Inh wă kơ ih chih kơthơ kơ kră hnam akŭm 'Bok Kei-Dei tơ Pơlei Thiatir thoi âu: Âu boih Kon 'Bok Kei-Dei, 'Bok mă măt Sư thoi pla ŭnh, jơ̆ng Sư hơdah 'brŭng dreng thoi mam ngơr đe 'buh tơ ŭnh, na Sư wă pơma kơ iĕm thoi âu
‘Inh băt tơdrong lui iĕm, iĕm 'mêm kơ Inh hăm 'mêm kơ bôl buăl, iĕm lui kơjăp, iĕm jang tơdrong Inh ling-lang, iĕm đei tơdrong gleh truh iĕm oei adrin khŏm khŏm, tơdrong lui iĕm tŏk rai đunh rai kơjăp mơ̆n
Inh khan kơ sư boih, athei tơbral kơdih tơdrong yoch, mă-lei sư ưh kơ chu tơbral
Păng lu bơngai mă pơm jơ̆ng 'bang sư mă lăng dang kon sư kơdih noh, Inh kư̆m pơlôch mơ̆n
Tơdrong noh wă tơbăt kơ đĭ-đăng lu bơngai lui wă lu bơngai lui băt kơ Inh sek tơlang lăm jơhngơ̆m đon lu sư tơpăt noh na inh gô apah lu sư kiơ̆ thoi lu sư đêl pơm
Inh wă kơ iĕm kư̆ kơ lui kơjăp khŏm khŏm truh tơ năr Inh jur ning-mônh
‘Tơdrong tơblah păng yang kơnê̆ wă kơ jei, sư athei adrin ling-lang khŏm khŏm dĭng truh tơ năr Inh jur ning-mônh, Inh gô pôk sư pơm 'bok pơgơ̆r lu teh đak đe, thoi 'Bă Inh ăn kơ Inh kư̆m pơgơ̆r thoi noh
Bơngai bu đei đon, mơ̆ng bĕ dôm tơdrong Yang Bơhngol 'Lơ̆ng pơma kơ lu bơngai lui tơ rim hnam akŭm 'Bok Kei-Dei
Thoi noh na iĕm athei 'blŏk hơdơ̆r kơ dôm tơdrong iĕm kơtơ̆ng đe bơtho iĕm sơ̆ thoi yơ, iĕm athei pơm kiơ̆ thoi noh păng tơbral kơdih dôm tơdrong yoch mă iĕm juăt kơ pơm
Dah iĕm ưh kơ adrin pơjăng 'biơ̆, lei Inh gô năm tơ iĕm thoi bơngai tơtông kơmăng, pơm kơ iĕm đei tơdrong gleh truh kơplah iĕm ưh kơ lêng ê
Bơngai bu đei đon, mơ̆ng bĕ dôm tơdrong Yang Bơhngol 'Lơ̆ng pơma kơ lu bơngai lui tơ rim hnam akŭm 'Bok Kei-Dei
Lu đe mơ'nah khan lu sư bơngai Juđê, mă tơpă lu sư ưh kơ trŏ bơngai Juđê ôh, lu sư hơlĕnh đĕch; tơdrong lu sư chă akŭm, lu sư akŭm tơdrong yang Satan
Thoi noh na Inh gô ăn kơ lu sư sơtơ̆p kŭl-tăng 'bơ̆t anăp iĕm, na Inh gô bơtho lu sư tơdrong Inh 'mêm kơ iĕm
Bơngai bu đei đon, mơ̆ng bĕ dôm tơdrong Yang Bơhngol 'Lơ̆ng pơma kơ lu bơngai lui tơ rim hnam akŭm 'Bok Kei-Dei
Yua kơ iĕm thoi đak tŏ lăp ŏ-ŏr na Inh gô kơ'môch tŭk đơ̆ng 'bơ̆r Inh
Thoi noh na Inh wă kơ iĕm răt iŏk maih mă đêl Inh pơlong 'buh tơ ŭnh boih, wă kơ iĕm mơdrŏng păng răt iŏk hơbĕn ao kok đơ̆ng Inh, hrŭk bĕ, wă huay mơlâu kơ đe yua kơ iĕm akâu hoh; răt pơgang jĭ măt pik wă kơ klaih gơh 'bôh hơdah
‘Dôm lu bơngai mă Inh 'mêm, Inh bơtho khan kơ lu sư hăm tơdrong gleh truh, pơm kơ lu sư dang Inh tôn dang Inh teh wă kơ lu sư jah tơbral na jing chu
Na dang ei iĕm athei tơbral kơdih tơdrong yoch păng adrin jang tơdrong Inh mă tơpă
‘Gah tơdrong tơblah păng yang kơnê̆ jei bơngai bu, Inh gô ăn kơ sư oei hơdai tơ tang-dŏ Inh, thoi Inh blah yang kơnê̆ jei Inh, na 'Bă Inh ăn kơ Inh oei hơdai tơ tang-dŏ Sư
Bơngai bu đei đon, mơ̆ng bĕ dôm tơdrong Yang Bơhngol 'Lơ̆ng pơma kơ lu bơngai lui tơ rim hnam akŭm 'Bok Kei-Dei
'Bok mă oei tơ tang-dŏ ei inh lăng Sư dang tơmo rang mơnhal, tăp dăr kơ tang-dŏ Sư oei ei đei hơdah jơk thoi plĕnh chro
Sem mă mônh hơbŏ sư thoi dăm-brang, sem mă 'bar hơbŏ sư thoi rơmo, mă pêng muh măt sư thoi bơngai, sem mă puăn hơbŏ sư thoi sem klang păr kơpal plĕnh
Rim wơ̆t lu sem brem ei hơri ư-ang 'Bok Pơtao mă oei tơ tang-dŏ, 'Bok mă arih ling-lang ưh kơ layơ tôch
na đĭ-đăng 'bar-jĭt puăn 'nu lu đe kră ei 'nap kơkuh kơ 'Bok Pơtao mă oei tơ tang-dŏ, 'Bok mă arih ling-lang ưh kơ layơ tôch ei
Môk maih lu sư 'măn 'bơ̆t anăp tang-dŏ 'Bok Pơtao, na lu sư hơri thoi âu
Păng inh 'bôh 'Bok Kei-Dei oei tơ tang-dŏ Sư, ti Sư gah 'ma chĕp minh sơnôm hla bơar, hla bơar ei chih 'bar pah rŏng klak na lôm pơklep sư tơpơh 'măng pơklep, wă kơ băt tơdra hli kơ đe hek lăng
Klaih kơ noh inh 'bôh minh 'nu linh jang 'lơ̆ng sư pran tih, sư pơma 'bơ̆r re khan: “Hăm đei bu hơnhŏ wă hek lăng hla bơar mă đêl đe pơklep boih noh
Ưh kơ đei bu hơnhŏ wă hek lăng ôh, mă lu oei tơ plĕnh, mă lu oei tơ teh, mă lu lôch oei trôm teh kư̆m ưh kơ đei bu hơnhŏ wă hek lăng hla bơar noh
Inh băt kơ thoi noh boih na inh nhơ̆m hmoi ơh kơdih, yua kơ ưh kơ đei bu hơnhŏ wă hek lăng hla bơar noh lăm to sư thoi yơ
Mă-lei đei minh 'nu lăm lu đe kră noh khan kơ inh thoi âu: “Ih 'nĕ pă nhơ̆m, to gô dăm-brang adrĕch adrung Juđa păng Đawit hek lăng hla bơar noh
Pôm Sư đĕch trŏ kơ hek lăng hla bơar noh, yua kơ Sư tơblah păng yang kơnê̆ jei Sư boih
Na Kon Triu ei Sư năm iŏk hla bơar đơ̆ng ti 'Bok Kei-Dei mă oei tơ tang-dŏ
Đơ̆ng noh inh 'bôh dơ̆ng tăp dăr kơ tang-dŏ 'Bok Pơtao păng tăp dăr puăn anăn hăm 'bar-jĭt puăn 'nu lu đe kră ei, inh 'bôh lơlang lơlap ưh kơ băt dôm yơ rơbâu hơngan trĭu 'nu lu linh jang 'lơ̆ng
Đơ̆ng noh na inh 'bôh Kon Triu hek hla bơar đêl đe pơklep tơdra noh
Sư hek tơdra mă mônh lăm tơpơh tŏ tơdra noh, inh kơtơ̆ng minh pôm lăm puăn anăn sem noh, sư krao minh 'nu bơngai hao aseh kok, sư pơma 'bơ̆r re dang grơ̆m glaih tơdrăng, sư khan thoi âu: “Tơ âu bĕ
Kon Triu hek tơdra mă 'bar, inh kơtơ̆ng anăn sem mă 'bar krao bơngai hao aseh 'brê, sư khan: “Tơ âu bĕ
Na bơngai hao aseh 'brê ei năm tơ sư
'Bok Kei-Dei pơjao ăn kơ bơngai ei pơgơ̆r tơdrong gleh pơmat-tat jơ̆p kơ teh đak, wă kơ kon bơngai pơlôch dih băl
Na đe ăn kơ bơngai hao aseh 'brê ei minh hlak đao tih
Kon Triu hek dơ̆ng tơdra mă puăn, inh kơtơ̆ng anăn sem mă puăn sư khan thoi âu: “Tơ âu bĕ
Đĭ dôm lu sư pơma pơret khan: “Ơ 'Bok Kei-Dei, Ih Kră Yang 'lơ̆ng tơpăt
Layơ Ih wă sek tơlang phak lu bơngai mă oei tơ ala teh pơlôch nhôn sơ̆
Kon Triu hek dơ̆ng tơdra mă tơdrâu, na inh 'bôh teh adrŏ tih mơ'nưt mơ'nat, măt 'năr mah jing măng mu suek dang che găm, măt khei lăp pơnil mah jing thoi pham
Sơnglŏng huŏng đơ̆ng plĕnh kơdŭk kơdăk dang plei hơra đum hơlŭng kơ kial thu hơbŭt
Klaih kơ noh inh 'bôh plĕnh tơlôm jing ưh pă 'bôh plĕnh dơ̆ng; lu thŭng thong, kông groi, bŏl đak tih iĕ kư̆m jing ưh pă 'bôh băt tơ yơ
Lu bơngai ưh kơ lui tơ ala teh âu, mơ'nah pơm 'bok pơtao, mơ'nah pơm tih tơdrong nai, mơ'nah pơm tih linh, mơ'nah bơngai mơdrŏng, mơ'nah bơngai pran tih, đei mơ'nah đĭch đe, mơ'nah rơngei, đĭ lu sư hli tơrơ kơdâu ôn kơdih kơdih tơ hơgơp tơmo hơgơp teh
Đĭ lu sư khan: “Ơ kông, ơ tơmo, klơ̆p nhôn bĕ wă kơ nhôn huay pă 'bôh muh măt 'Bok Kei-Dei mă oei tơ tang-dŏ, hăm huay pă 'bôh muh măt Kon Triu hil kơ nhôn
yua kơ truh năr Sư hil kơ nhôn kơtang kơtĭt na bu kĕ sơ̆n
Đơ̆ng noh inh 'bôh dơ̆ng minh 'nu linh jang 'lơ̆ng nai sư tŏk đơ̆ng gah hơlĕch chĕp đŏng yâu wă chơ̆m tơ klĕng lu bơngai lui kơ 'Bok Kei-Dei, 'Bok mă arih ling-lang
Na linh jang noh pơma 'bơ̆r re kơ lu linh jang 'lơ̆ng nai mă dơ̆ng tơ puăn pah mum teh đak mă 'Bok Kei-Dei ăn pơrăm teh, đak dơsĭ, lu 'long noh, khan
“Iĕm 'nĕ tam pơrăm teh, đak dơsĭ, lu 'long, gô nhôn chơ̆m đŏng yâu tôm kơ klĕng lu đĭch đam Kră Yang bơ̆n 'mơ̆i
Klaih kơ noh inh 'bôh lơlap lơlang ưh kơ kĕ jô̆ ôh, yua kơ đơ̆ng rim dêh char, rim adrĕch adrung, rim khŭl bơngai, rim kơ nơ̆r pơma, lu sư dơ̆ng 'bơ̆t anăp tang-dŏ 'Bok Kei-Dei păng Kon Triu
Lu sư tă ling hrŭk ao tai kok păng chĕp sơdrai hla
Klaih kơ noh đei minh 'nu lăm 'bar-jĭt puăn 'nu lu đe kră ei jet inh khan: “Ih hăm băt kơ lu bơngai mă hrŭk ao tai kok noh păng ih hăm băt kơ lu sư đơ̆ng yơ
Lăp Kon Triu hek tơdra mă tơpơh, kơplah ei tơ plĕnh ti ưh kơ đei kon kiơ pơma, thĕng hreh đĕch, đunh dang minh puăt jơ
Klaih kơ noh sư kep iŏk ŭnh ngar đơ̆ng chơnang soi tah lăm kơlăm maih klơ̆m hloi tơ teh, na đei grơ̆m glaih tơdrăng kơmlat kơchêr kơchar păng đei teh adrŏ mơ'nưt mơ'nat
Đơ̆ng noh na tơpơh 'nu linh jang mă chĕp tơpơh tŏ keng noh hei lu sư kơchăng wă hlôm
Linh jang 'lơ̆ng mă pêng hlôm keng, inh 'bôh minh pôm sơnglŏng tih khơ̆ng thoi ŭnh huŏng đơ̆ng plĕnh jruh tơ minh lăm pêng pah đak krong, minh lăm pêng pah rim kơ tu đak
Đe anăn sơnglŏng ei sơnglŏng tăng, yua kơ minh lăm pêng pah dôm lu thong đak noh, đei minh pah tăng ngăl
Đei lơlap lơlang bơngai lôch yua kơ nhă đak tăng ei, đak ei tăng dêh tơpă
Lăp sơnglŏng ei iŏk khuă pơih 'măng sơlŭng jrŭ noh boih, na đei hloi 'nhui tŏk đơ̆ng sơlŭng noh tơ plĕnh kơŭl hyôi thoi đơ̆ng tơnuh ŭnh tih, măt 'năr anê̆ rơwơ̆ng mah glĭp măng mu
Sŏk lu sư thoi sŏk bơngai drŏ-kăn, grĕng lu sư thoi grĕng dăm-brang
Ao lu sư hrŭk thoi ao mam đe hrŭk; lu sư tơtuh pơnăr jơwa dang aseh lơ dui gre năm tơblah
Lu sư đei yŏng pơgơ̆r kơdih, yŏng lu sư ei jĭ yang pơgơ̆r sơlŭng jrŭ, anăn sư lăm nơ̆r Hêbrơ khan Abadon; tơ̆ng kiơ̆ kơ nơ̆r Grĕk khan Apôliôn wă khan yang chă blah pơrăm đe
Tơdrong gleh truh mă mônh tôch dôm noh boih, oei pă 'bar tơdrong dơ̆ng
Klaih kơ noh linh jang mă tơdrâu sư hlôm keng, na inh kơtơ̆ng 'bơ̆r pơma đơ̆ng lăm puăn tŏ ake chăt 'bơ̆t puăn pah mum chơnang soi maih đe 'măn 'bơ̆t anăp 'Bok Kei-Dei noh
sư pơma kơ linh jang mă tơdrâu thoi âu: “Ih năm yaih achăng puăn 'nu yang mă đe chô̆ kron lu sư tơ jih đak krong Êphrat
Puăn 'nu yang ei đei linh lơ tơpă tă hao aseh ngăl, đe khan đei 'bar-hrĕng trĭu 'nu
Lăm tơdrong mă tơ'bôh kơ inh noh, inh đei 'bôh lu linh hao aseh ei tă hrŭk ao mam 'brê thoi pla ŭnh, 'nhui ŭnh, tơmo ŭnh dreng
Kơ̆l aseh ei thoi kơ̆l dăm-brang; sư đei pla ŭnh, 'nhui ŭnh păng tơmo ŭnh dreng lĕch 'nhui 'bâu chhok hơ̆-hang, kon bơngai hơ'nơ̆k lôch yua kơ sư pruih tơlĕch đơ̆ng 'bơ̆r sư
Pêng tơdrong sơmôch pơlôch pơrăm kon bơngai noh gơh pơlôch dang minh pah lăm pêng pah teh đak, kon bơngai lôch
Lu aseh ei kư̆m gơh pơlôch pơrăm đe păng kiĕng sư, yua kơ kiĕng sư đei kơ̆l thoi 'bih gơh choh pơlôch kon bơngai
Tơdrong lu sư pơlôch đe kư̆m ưh kơ chu tơbral, oei pơlôch đe hơnơ̆ng, oei pơm pơjâu chă sol đe, ngôi pơyô kư̆ kă, chă tơtông tơmam đe
Inh kơtơ̆ng grơ̆m glaih tơdrăng jơwa re tơpơh 'măng thoi noh inh wă chih iŏk hloi ră, mă-lei đei nơ̆r đơ̆ng plĕnh kuă ăn inh chih iŏk, Sư khan kơ inh thoi âu: “Ih 'nĕ kơ chih iŏk tơdrong grơ̆m glaih jơwa noh, ih ôn đĕch 'nĕ roi kơ đe
Na linh jang mă inh 'bôh sư dơ̆ng minh pah jơ̆ng tơ đak dơsĭ minh pah tơ kơpal teh noh hei, sư yơ̆r ti gah 'ma
Lăp năr linh jang 'lơ̆ng mă tơpơh hlôm keng, na dôm tơdrong 'Bok Kei-Dei wơh lu jơ̆ng 'bang sư roi tơbăt ăn kơ bơ̆n mă sơ̆, mă dang ei, dôm tơdrong noh gô 'blep đei thoi noh tơpă
Klaih kơ noh inh kơtơ̆ng dơ̆ng nơ̆r mă pơma kơ inh đơ̆ng plĕnh hei, Sư pơma kơ inh thoi âu: “Ih năm iŏk hla bơar đơ̆ng ti linh jang 'lơ̆ng mă bơlang lê̆ boih mă sư dơ̆ng jơ̆ng minh pah tơ đak dơsĭ minh pah tơ kơpal teh noh
Na sư khan kơ inh dơ̆ng thoi âu: “Ih athei pơtruh kơ lơ dêh char, teh đak, nơ̆r pơma khŭl kon bơngai păng lu 'bok pơtao kơ tơdrong wă truh kơ lu sư
Bre sư thoi 'bar tơnơm 'long Ôliwơ păng 'bar tŏ jơ̆ng kơđeng đe pơdơ̆ng lê̆ 'bơ̆t anăp 'Bok Kei-Dei Kră Yang plĕnh teh
Tơ̆ng bơngai bu wă pơrăm bre sư, bre sư tơlĕch ŭnh đơ̆ng 'bơ̆r bre sư, na ŭnh noh sa hloi bơngai mă wă pơrăm bre sư noh
Thoi noh tơ̆ng bu wă pơrăm bre sư, bơngai noh sư 'maih chă tơdrong lôch
Lăp bre sư năm chă pơtruh kơ đe tơdrong 'Bok Kei-Dei tôm boih, na đei minh pôm sem brem kơnê̆ pơplŏng lĕch đơ̆ng sơlŭng jrŭ blah pơlôch bre sư, lôch hloi
Bre sư pơ̆k lôch 'bơ̆t tŏk-bŏk trong pơlei tih, mă đe anăn ngôi Pơlei Sôđôm hăm dêh Êyiptơ, pơlei mă đe pơ̆ng pơlôch Yŏng bre sư tơ 'long pơglang sơ̆
Đĭ-đăng kon tơring tơrang rim dêh, rim teh đak, rim nơ̆r pơma wang luh năm lăng bre sư lôch, kuă ăn 'bŭ bre sư truh tơ pêng năr minh puăt
Tơdrong gleh truh mă 'bar tôch dôm noh boih, oei pă minh tơdrong wă truh dơ̆ng
'Bar-jĭt puăn 'nu lu đe kră mă oei tơ tang-dŏ tăp dăr kơ 'Bok Kei-Dei 'nap kơkuh kơ 'Bok Kei-Dei
Sư jĭ anăp, sư nŏng kơ hmoi kơ jĭ anăp sư chang dah tơpŭ ră
Kiĕng sư hor ba lu sơnglŏng đơ̆ng plĕnh huŏng tơ teh minh pah lăm pêng
Klaih kơ noh na sư năm 'bơ̆t anăp bơngai drŏ-kăn mă jĭ anăp wă tơpŭ noh, sư răp gô bơngai noh tơpŭ wă luŏn sa kon nge sư
Đơ̆ng noh na đei tơdrong tơblah tơ plĕnh ti
Mikael pơm kră wei-lăng lu linh jang 'lơ̆ng, sư krao đĭ-đăng lu linh sư tơblah păng linh yă-grai păng akâu yă-grai kơdih hai
Klaih kơ noh na inh kơtơ̆ng 'bơ̆r pơma re tơ plĕnh ti khan:
“Dang ei Kră Yang bơ̆n 'Bok Kei-Dei blah dŏng kon bơngai boih,
Sư yua tơdrong mơsêh mơyang Sư blah iŏk kon bơngai đơ̆ng yang Satan pơgơ̆r,
na Sư wă pơgơ̆r kơdih
Na Sư kư̆m ăn kơ 'Bok Krist pơgơ̆r mơ̆n, yua kơ yang Satan thuơ huŏng tơ teh boih
Sư boih nŏng kơ pơma 'bơ̆t anăp 'Bok Kei-Dei jô̆ kơ lu buăl bơ̆n khan bơngai yoch bơngai kơnê̆ wă kơ 'Bok Kei-Dei tŭk lu buăl bơ̆n
Yă-grai ei sư ơh kơ đe blah tơhuŏng sư tơ teh boih, na sư druh sa bơngai drŏ-kăn mă tơpŭ kon nge drŏ-nglo noh hei
Mă-lei 'Bok Kei-Dei ăn kơ bơngai drŏ-kăn ei minh blah ao pơnăr klang tih, wă kơ sư gơh păr jăk tơ anih kueng chơngue, tơ anih mă 'Bok Kei-Dei gô hiĕm 'me sư kơplah pêng sơnăm minh puăt
Na yă-grai ei sư tôch đon ưh kơ gơh pơm kiơ kơ sư
Na yă-grai ei sư pruh tơlĕch đak đơ̆ng 'bơ̆r sư jing đak krong tih druh đơ̆ng rŏng bơngai drŏ-kăn ei wă kơ đak krong noh pơhoch sư ră
Mă-lei đei teh sa đak tơgŭm bơngai drŏ-kăn ei, teh ei ha 'bơ̆r luŏn sa pơđĭ đak krong mă đêl yă-grai pruh noh
Sư pơma blông kơ 'Bok Kei-Dei păng anăn 'Bok Kei-Dei mơ̆n păng sư pơma kơnê̆ kơ anih 'Bok Kei-Dei oei, hăm lu bơngai mă oei tơ plĕnh ti
Bơngai bu đei đon, mơ̆ng mă nhên bĕ dôm tơdrong âu
Sư gơh pơm tôm tơdrong thoi sem mă mônh kiơ̆ kơ sem mă mônh ăn
Na sư chă pơgŏ đĭ-đăng kơ kon pơlei pơla mă oei tơ teh athei kơkuh kơ sem mă mônh, sem mă đêl rơka kơ đe 'bet mă klaih boih
Sư gơh pơm lơ tơdrong hlĭch, sư pơm ŭnh đơ̆ng plĕnh huŏng tơ teh 'bơ̆t anăp đe kư̆m gơh mơ̆n
Sem ei gơh pơm kơ rup sem mă đêl đe pơm ei gơh dui jơhngơ̆m păng gơh pơma athei đe pơlôch tŭk dôm lu bơngai mă ưh kơ chu kơkuh kơ sư
Păng sem ei pơgŏ đĭ-đăng măt bơngai 'lơ̆p 'lŏ, nge kră, pơm tih, pơm iĕ, mă mơdrŏng, mă dơnuh, mă rơngei, mă đĭch đe, sư pơgŏ athei chơ̆m đŏng yâu sư 'bơ̆t tơpang ti 'ma dah 'bơ̆t klĕng
Lu sư hơri minh tơdrong 'nao 'bơ̆t anăp tang-dŏ 'Bok Kei-Dei, 'bơ̆t anăp puăn anăn păng 'bơ̆t anăp lu đe kră
Pôm lu minh-hrĕng puăn-jĭt puăn-rơbâu 'nu noh đĕch gơh hơri tơdrong 'nao ei, lu nai ưh kơ đei bu gơh ôh, yua kơ lu bơngai noh 'Bok Kei-Dei huai iŏk lu sư đơ̆ng khŭl bơngai ala teh âu boih
Lu sư bơngai rơgoh 'lơ̆ng ngăl ưh kơ đei kiơ̆ lu bơngai ưh kơ lui pơm yoch ôh
Lu sư thoi bơngai drŏ-nglo mă ưh kơ pơ̆n ngôi jê̆ bơngai drŏ-kăn, thoi bơngai drŏ-kăn mă ưh kơ pơ̆n ngôi jê̆ hăm bơngai drŏ-nglo
Kon Triu 'Bok Kei-Dei năm tơ yơ lu sư kiơ̆ tơ noh, yua kơ 'Bok Kei-Dei huai iŏk lu sư đơ̆ng khŭl kon bơngai, na lu sư dang tơmam đe pơyơ̆r ăn kơ 'Bok Kei-Dei păng pơyơ̆r ăn kơ Kon Triu
'Bok Kei-Dei 'bôh lu sư ling-lang pơma 'lơ̆ng ưh kơ đei pơma hơlĕnh hơya tŏ sĕt, yua kơ lu sư jing bơngai rơgoh 'lơ̆ng boih
Na sư pơma 'bơ̆r re kơ đe wă kơ đe kơtơ̆ng, sư khan thoi âu: “Iĕm athei băt hli kơ 'Bok Kei-Dei păng ư-ang kơ Sư, yua kơ Sư wă sek tơlang iĕm boih
Kơkuh kơ Sư bĕ, yua kơ Sư Yang pơjing plĕnh teh, pơjing đak dơsĭ, pơjing tôm kơ tu đak
Đơ̆ng noh đei linh jang 'lơ̆ng nai dơ̆ng kiơ̆ đơ̆ng rŏng sư pơma 'bơ̆r re kơ đe khan: “Bu chu kơkuh kơ sem păng rup sem noh păng chu chơ̆m đŏng yâu sem noh tơ klĕng dah tơ ti sư
bơngai noh 'Bok Kei-Dei hil areh tơpă, dang ăn kơ sư et sik hrăp, sik noh 'Bok Kei-Dei tring tơ kơchŏk 'nhŭ tăng hơ̆-hang
Bơngai noh gô hăl hang oei tơ anih pơmat-tat tơ lăm dơnâu ŭnh tơbang 'bơ̆t anăp lu linh jang 'lơ̆ng păng Kon Triu
Đơ̆ng noh đei minh 'nu linh jang 'lơ̆ng nai dơ̆ng lĕch đơ̆ng hnam 'Bok Kei-Dei tơ plĕnh, sư pơma 'bơ̆r re kơ 'Bok mă oei kơpal hơmơ̆l thoi âu: “Dang ei mir 'ba tơ ala teh sŭng truh bơyan sư đum boih, iŏk săng kô Ih yuă bĕ
Thoi noh na 'Bok mă oei kơpal hơmơ̆l noh Sư năm yuă iŏk pơđĭ lu 'ba noh
Đơ̆ng noh đei minh 'nu linh jang 'lơ̆ng nai lĕch đơ̆ng hnam 'Bok Kei-Dei tơ plĕnh mơ̆n, sư kư̆m đei săng kô han
Đơ̆ng noh inh lăng dơ̆ng tơ kơpal plĕnh na 'bôh hnam 'Bok Kei-Dei oei thoi hnam akŭm lu bơngai Isơrael pơm păng tua-la-tăng tơ dêh char glă sơ̆, hnam ei 'măng tơpơih
Na tơpơh 'nu lu linh jang mă wă iŏk tơpơh pơnhan đak pơgang wă pơmat đe ei, lu sư lĕch đơ̆ng hnam 'Bok Kei-Dei noh tă hrŭk ao tai kok rơgoh ngăl păng chô̆ gơ'năm maih tơ kơtơh lu sư
Klaih kơ noh đei minh 'nu lăm puăn anăn sem brem mă ư-ang anăn 'Bok Kei-Dei, sư iŏk ăn kơ tơpơh 'nu lu linh jang 'lơ̆ng tơpơh tŏ pơnhan 'bĕnh kơ tơdrong 'Bok Kei-Dei mă arih ling-lang hil areh kơ kon bơngai, Sư wă phak pơhrăp tơdrong Sư hil areh noh
Đơ̆ng noh inh kơtơ̆ng 'bơ̆r pơma re đơ̆ng lăm hnam 'Bok Kei-Dei ei khan kơ tơpơh 'nu lu linh jang 'lơ̆ng wă tuh đak pơgang ei thoi âu: “Năm bĕ, tuh tơpơh tŏ pơnhan đak pơgang tơdrong 'Bok Kei-Dei hil tơ teh
Linh jang 'lơ̆ng mă pêng tuh đak pơgang sư tơ dôm lu tu đak, đak krong, đak glung, thong đak tih iĕ, na đĭ dôm lu đak noh kư̆m jing pham ngăl
Na inh kơtơ̆ng 'bơ̆r pơma đơ̆ng chơnang soi, sư khan thoi âu:
“Ơ 'Bok Kei-Dei Kră Yang Tih Hloh,
trŏ tơpă mă Ih phak thoi noh
Klaih kơ noh linh jang 'lơ̆ng mă puăn tuh đak pơgang sư tơ măt 'năr, pơm kơ măt 'năr tŏ phang hơnơ̆ng hơnong wă kơ tŏ sa pơmat kon bơngai
Linh jang mă pơđăm tuh đak pơgang đơ̆ng pơnhan sư tơ kơpal tang-dŏ sem brem mă kơnê̆ ei, na jơ̆p kơ teh đak sem ei pơgơ̆r jing măng mu
Đĭ-đăng kon bơngai nhơ̆m hmoi tơkăp hơpiĕt kơdih kơdih yua kơ lu sư jĭ dêh trŏ hơkăm pơgang noh
Linh jang mă tơdrâu tuh đak pơgang đơ̆ng pơnhan sư tơ krong tih mă đe anăn krong Êphrat, na krong ei jing hrơ̆ hloi jing trong hrĕng 'lơ̆ng ăn kơ lu 'bok pơtao đơ̆ng gah hơlĕch wă năm tơblah
Inh kư̆m 'bôh pêng 'nu yang kơnê̆ 'mê̆-'mach hơbŏ sư thoi kưt, sư lĕch đơ̆ng 'bơ̆r yă-grai, 'bơ̆r sem mă kơnê̆ păng 'bơ̆r sem mă gơh tơdrong hlĭch wă kơ kon bơngai lui kiơ̆ kơ sư
Na pêng 'nu yang kơnê̆ ei krao akŭm lu 'bok pơtao tơ anih Armagedon kiơ̆ kơ nơ̆r Hêbrơ khan
Klaih kơ noh na đei hloi grơ̆m aru 'mi pru sơaih glaih tơdrăng păng đei teh adrŏ tơtơ̆ng krưp dêh; đơ̆ng kon bơngai pơtơm oei tơ teh sơ̆ khơ̆ năr noh kơnh ưh tam kơtơ̆ng teh adrŏ krưp dang noh
Păng pơm kơ lu kông, lu bŏl lăm đak dơsĭ hơlŭng pơdang glach jing pă 'bôh
Klaih kơ noh Sư pơm 'mi pru prĕl tih huŏng đơ̆ng plĕnh kơdŭk kơdăk trăp dang pơđăm-jĭt kĭ kơtĭt kon bơngai tơ teh
Kon bơngai blei hiap 'Bok Kei-Dei, yua kơ 'Bok Kei-Dei phak păng 'mi prĕl tih krưp ei
Đơ̆ng noh minh 'nu lăm tơpơh 'nu linh jang mă chĕp tơpơh tŏ pơnhan ei, sư năm tơ inh păng khan: “Kiơ̆ inh bĕ, inh gô tơ'bôh kơ ih tơdrong 'Bok Kei-Dei phak bơngai đi pơm pơyô ngôi kư̆ kă noh, bơngai ei oei 'bơ̆t cheng đak krong hăm đak glung
Bơngai drŏ-kăn ei hrŭk ao tai 'brê 'lơ̆ng, 'băk kong kiơng maih, đoh sơle rang gơhlâu, ti sư chĕp pơnhan maih 'bĕnh kơ tơdrong 'mê̆-'mach păng tơdrong sư pơm kư̆ kă
Păng inh 'bôh sư suai kơ pham lu bơngai lui, lu bơngai năm ră roi tơdrong Kră Yang Yêsu
Inh 'bôh bơngai drŏ-kăn noh inh sơleng kơ đon, ưh kơ hlôh tơdrong kiơ
Na linh jang 'lơ̆ng ei khan kơ inh: “Yua kơ kiơ ih ưh kơ hlôh
Lê̆ inh tơblang ăn kơ ih tơdrong hrĕp bơngai drŏ-kăn noh păng tơdrong sem mă đei tơpơh tŏ kơ̆l, mơjĭt tŏ ake, mă bơngai drŏ-kăn noh hao
Gah sem brem mă sơ̆ arih hiôk, dang ei lôch ưh pă 'bôh boih noh, sư pơm pơtao mă tơhngam, sư păl lu tơpơh 'nu noh, ning-mônh 'Bok Kei-Dei gô phak sư kơtang kơtĭt
“Mơjĭt tŏ ake sư noh wă pơtih gia kơ mơjĭt 'nu pơtao đơ̆ng rŏng wă pơgơ̆r hơdai hăm sư; mă lu sư pơgơ̆r ưh kơ đunh ôh dang kơ minh jơ đĕch
Đĭ dôm lu sư pôm đon pơjao ăn kơ sem brem mă lôch iung arih noh pơgơ̆r
Na linh jang hei khan kơ inh dơ̆ng thoi âu: “Glung đak mă ih 'bôh bơngai drŏ-kăn oei hei noh, 'noh wă pơtih gia kơ tôm kơ adrĕch adrung khŭl kon bơngai lăm teh đak mă sư pơgơ̆r
Tơdrong lu sư blah bơngai drŏ-kăn noh 'Bok Kei-Dei lăp đon mơ̆n, yua kơ 'Bok Kei-Dei ăn kơ lu sư pơm pôm đon thoi noh, na lu sư pơjao ăn kơ sem mă kơnê̆ noh pơgơ̆r gô mơ̆ng kơ 'Bok Kei-Dei wă dang yơ
Bơngai drŏ-kăn mă ih 'bôh noh, wă pơtih gia kơ minh pôm pơlei tih pơgơ̆r jơ̆p kơ teh đak, đĭ-đăng lu 'bok pơtao
Sư pơma 'bơ̆r re kơ đe thoi âu:
“Pơlei Babilôn, pơlei tih dêh,
pơchah răm boih,
ăn ngôi kơ yang sơmăt mă đe anăn yang kơnê̆ oei,
păng đĭ lu sem brem sem păr pơm tơpu oei hơdai lăm noh 'mê̆-'mach dêh
Đơ̆ng noh inh kơtơ̆ng 'bơ̆r nai sư kư̆m pơma đơ̆ng plĕnh thoi âu:
“Ơ lu kon Inh,
iĕm jah lĕch jăk tơ nai hli kơ iĕm hơdai yoch thoi sư,
kơnh pŭ tơdrong gleh pơmat thoi sư noh
Yua kơ tơdrong yoch pơlei noh tih wă atŏ kơ plĕnh
Mă-lei 'Bok Kei-Dei ưh kơ hiơt ôh dôm tơdrong kơnê̆ pơlei sư pơm
Na lu 'bok pơtao jơ̆p kơ teh đak mă juăt kơ ngôi kư̆ kă hăm sư, kư̆m hơdai hưch kơ mŭk tơmam thoi sư mơ̆n, na lăp lu sư 'bôh 'nhui ŭnh sa pơlei ei, lu sư nhơ̆m hmoi
Lu sư dơ̆ng ataih kơ Pơlei Babilôn ei hli kơ trŏ tơdrong răm thoi pơlei noh
Pơlei Babilôn tih-tin 'lơ̆ng rŏ,
mă-lei 'Bok Kei-Dei phak blah pơchah kơbĭ dôm yơ
Păng lu bơngai mơdro sa jơ̆p-jang kơ teh đak nhơ̆m hmoi yua kơ tơdrong truh kơ Pơlei Babilôn, kơlih kơ ưh pă đei bu wă năm răt tơmam đơ̆ng lu sư tĕch
tôm tơdrong tơmam thoi lĕ kơ maih, hu, tơmo gĭt, găr anam, che 'bui, brai thêt, che tơpu sơdrông; păng tôm kơ kơđoh 'long 'bâu phu; tôm kơ tơmam đơ̆ng bơla rôih, 'long kơdrăk, mam kong, tôm tơdrong mam, bơ̆n tơmo rang thoi akar pơnhan
bơ̆n kơđoh 'long kuê̆, bơ̆n tơmam 'bâu phu wă pơm kơ tơmam sa, bơ̆n kơđoh 'long tơ'băr đe pơm ŭnh nhang, bơ̆n gơhlâu 'bâu phu; bơ̆n sik, đak rơmă, tơpŭng đe pơm 'bĕng mi, bơ̆n 'ba sa; lu sem dơrong, thoi kơ rơmo, triu, aseh, akâu gre aseh; lu bơngai đĭch đe kư̆m đei tĕch mơ̆n, dang đe tĕch bơhngol kon bơngai
Lu bơngai juăt kơ mơdro sa, lu sư juăt kơ năm mơdro tơ pơlei noh na jing mơdrŏng, lu sư tơmang lăng đơ̆ng ataih hli kơ tơdrong truh kơ lu sư păng nhơ̆m hmoi ơh ăk păk jăl
Lu sư 'bôh 'nhui ŭnh sa pơlei noh na lu sư nhơ̆m hmoi ôr pơret khan: “Pă đei pơlei ayơ tih atŏ, 'lơ̆ng atŏ dang pơlei noh
Inh kư̆m 'bôh plĕnh tơpơih păng 'bôh hloi aseh kok tơ noh
'Bok mă oei hao aseh ei đe anăn Sư 'Bok 'Lơ̆ng Tơpăt
Tơdrong Sư sek tơlang đe kư̆m tơpăt, mă Sư blah rôp lu bơngai ayăt kơ Sư kư̆m kiơ̆ tơdrong tơpăt
Măt Sư thoi pla ŭnh, Sư yơ̆l môk pơtao lơlap
Păng đei chih anăn tơ akâu Sư, mă-lei ưh kơ đei bu băt kơ anăn Sư noh, pôm Sư kơdih đĕch băt
Đĭ-đăng kơ linh kơpal plĕnh ti hrŭk ao kok rơgoh, tă kơ hao aseh kok kiơ̆ Sư ngăl
Iĕm năm sa đak ôm atâu 'bok pơtao, 'bok tih linh, lu bơngai pran tih, lu aseh păng akâu bơngai mă hao aseh noh; sa đĭ rim khŭl bơngai rơngei, bơngai đĭch, bơngai pơm tih, pơm iĕ
Na inh 'bôh sem brem mă kơnê̆ ei hăm lu 'bok pơtao đơ̆ng jơ̆p kơ teh đak păng lu linh sư akŭm wă tơblah păng 'Bok mă hao aseh păng lu linh Sư mơ̆n
na tơhuŏng sư tơ lăm sơlŭng jrŭ, tang 'măng khuă đơ̆ng kơpal păng pơklep tơdra 'măng 'noh hli kơ sư lĕch năm chă pơhlŭ đe jơ̆p kơ teh đak
Phak sư lăm sơlŭng jrŭ noh lăm minh-rơbâu sơnăm, klaih kơ noh achăng sư dơ̆ng, mă-lei ưh kơ đunh ôh
Tôch minh-rơbâu sơnăm ei 'mơ̆i na achăng yang Satan lĕch đơ̆ng sơlŭng jrŭ đe chĭt sư noh
Inh kư̆m 'bôh minh pôm tang-dŏ tih krưp kok 'lơ̆ng păng 'bôh minh 'nu 'Bok oei kơpal tang-dŏ noh
Kơplah noh plĕnh păng teh hiong hiach đĭ, dang sư hli tơrơ kơ 'Bok noh jing ưh pă đei plĕnh păng teh tơ yơ
Đơ̆ng noh dêh atâu păng yŏng pơgơ̆r tơdrong lôch kư̆m trŏ kơ tơlơ̆ sư tơ dơnâu ŭnh mơ̆n
'Noh tơdrong lôch mă 'bar
Bơngai bu ưh kơ đei anăn đe chih tơ lăm sơ̆p hla bơar tơdrong arih, bơngai noh kư̆m trŏ kơ đe tơlơ̆ sư tơ lăm dơnâu ŭnh mơ̆n
Na inh 'bôh Pơlei Jêrusalem 'nao mă đe anăn Pơlei 'Lơ̆ng 'Bok Kei-Dei jur đơ̆ng plĕnh; pơlei Sư 'nao pơm 'lơ̆ng rŏ dêh dang kơ adruh 'nao đah pơhrôp hơbĕn ao 'lơ̆ng wă tơoei băl
Păng inh kư̆m kơtơ̆ng 'bơ̆r đe pơma re đơ̆ng tang-dŏ 'Bok Kei-Dei khan thoi âu: “'Nâu boih đe khan 'Bok Kei-Dei oei hơdai hăm kon bơngai
Sư oei tŏk-bŏk hăm kon bơngai, na kon bơngai jing kon Sư păng Sư jing Kră Yang kon bơngai
'Bok Kei-Dei sut pơgoh đak măt lu sư, lu sư ưh pă lôch dơ̆ng, lu sư ưh pă đei tơdrong nhơ̆m hmoi ơh sơ'ngon dơ̆ng ôh, ưh pă đei tơdrong jĭ jăn păn hnong, yua kơ chăl arih so hiong tôch boih
Bu adrin tơblah păng yang kơnê̆ jei sư, sư gô đei tôm tơdrong noh, Inh jing Kră Yang sư, sư jing kon Inh
Gah lu bơngai lêl, lu bơngai achăng tŭk tơdrong lui, lu bơngai pơm kơnê̆, lu bơngai pơlôch đe, lu bơngai pơm pơyô kư̆ kă, lu bơngai pơm pơjâu chă sol đe, lu bơngai kơkuh kơ yang nai, lu bơngai hơlĕnh pơdăr đon đe, đĭ lu bơngai thoi noh gô huŏng tơ dơnâu ŭnh tŏ hang hơt, 'noh tơdrong lôch mă 'bar
Đang sư pơma thoi noh boih, na inh ưh kơ băt thoi yơ Yang Bơhngol 'Lơ̆ng ăn kơ linh jang pôk anhăk ba inh tơ kông tih kơjung, na sư tơ'bôh kơ inh Pơlei Jêrusalem 'nao, mă đe anăn Pơlei 'Lơ̆ng 'Bok Kei-Dei, jur đơ̆ng plĕnh
Pơlei ei 'lơ̆ng rŏ tơpă yua kơ đei 'Bok Kei-Dei oei tơ noh
Pơlei ei rang hơdah dang tơpei hu, dang tơpei maih, rang kok thoi amĭl
Pơlei ei đei dur tih kơjung păng đei mơjĭt-'bar tŏ 'măng
Rim kơ 'măng đei minh 'nu linh jang 'lơ̆ng gak; tơ 'măng noh đe chih mơjĭt-'bar khŭl adrĕch adrung lu bơngai Isơrael
Gah 'năr lĕch đei pêng tŏ 'măng, gah yă-nơ̆m pêng tŏ 'măng, gah gơal pêng tŏ 'măng, gah 'năr mơ̆t kư̆m đei pêng tŏ 'măng
Linh jang mă pơma hăm inh ei sư chĕp 'long thưk pơm păng maih wă pơtŏ lăng pơlei ei, 'măng pơlei ei, dur pơlei ei, tih sư dang yơ
Tơmo đe trơn pơm dur pơlei ei, tơmo gĭt dêh, mă phara tơmo
Kiơ̆ kơ lu bơngai ei anăn sơ̆, tăl mônh tơmo jaspera, tăl 'bar tơmo sapphireb, tăl pêng tơmo kalsêđôc, tăl puăn tơmo sơmarađôd
tăl pơđăm tơmo sarđôni, tăl tơdrâu tơmo sađiô, tăl tơpơh tơmo krisôlit, tăl tơhngam tơmo berelô, tăl tơsĭn tơmo tôpassiô, tăl mơjĭt tơmo krisôprais, tăl mơjĭt-mônh tơmo hiasin, tăl mơjĭt-'bar tơmo amettih
Rim kơ mơjĭt-'bar tŏ 'măng dur pơlei ei đei minh găr anam tih rang kok atol pơm 'măng
Trong pơlei tă lơ̆k maih rang thoi amĭl
Gah hnam 'Bok Kei-Dei inh ưh kơ 'bôh ôh, yua kơ Sư Kră Yang Tih Hloh, Sư hăm Kon Triu gơh oei jơ̆p-jang kơ anih, mă pơlei noh kư̆m dang hnam Sư mơ̆n
Pơlei noh ưh kơ kăl kơ măt 'năr dah khei pơchrang hơdah ăn ôh, yua kơ tơdrong mơsêh 'Bok Kei-Dei hăm Kon Triu pơchrang ăn hơdah boih
Pơlei noh pơchoh 'măng ling-lang ưh kơ đei tang thoi pơlei đe tơ ala teh, yua kơ ưh kơ đei măng mu tŏ sĕt, sư hơdah ling-lang
Jơ̆p kơ teh đak năm ư-ang kơ 'Bok Kei-Dei tơ noh
Lu sư gô 'bôh muh măt 'Bok Kei-Dei păng đei chơ̆m đŏng yâu 'Bok Kei-Dei tơ klĕng lu sư
Măng klăm ưh pă đei boih păng lu sư ưh kơ kăl kơ măt 'năr dah ŭnh kiơ pơchrang hơdah kơ lu sư dơ̆ng ôh yua kơ akâu 'Bok Kei-Dei oei tơ noh pơchrang ăn kơ lu sư
Lu sư gô pơgơ̆r ling-lang khŏm khŏm tơ noh
Anăn inh Yôhan bơngai mă kơtơ̆ng păng 'bôh dôm tơdrong noh
Inh kơtơ̆ng păng 'bôh nhên tôm thoi noh boih na inh 'nap kơkuh kơ linh jang 'bơ̆t jơ̆ng sư
Na linh jang 'lơ̆ng ei khan dơ̆ng kơ inh: “Dôm tơdrong 'Bok Kei-Dei tơbăt ăn kơ bơ̆n lăm sơ̆p hla bơar Sư âu, ih 'nĕ kơ ôn, ih athei roi tơbăt ăn kơ đe, yua kơ tơdrong âu wă jê̆ truh tơpă
Na 'nâu inh Yôhan wă khan lê̆ kơ đe bu mă kơtơ̆ng boih hla bơar 'Bok Kei-Dei chih tơbăt kơ bơ̆n âu: Tơ̆ng bu pơma pơthim nơ̆r sư tơ lăm hla bơar âu, bơngai noh 'Bok Kei-Dei kư̆m pơthim ăn kơ sư tơdrong pơmat kiơ̆ thoi Sư pơkă tơ lăm hla bơar âu
Bơngai bu tŭk nơ̆r 'Bok Kei-Dei đơ̆ng lăm sơ̆p hla bơar Sư âu, bơngai noh Sư ưh kơ ăn sa plei 'long kon bơngai arih ôh, plei 'long mă Sư đei roi kơ bơ̆n lăm sơ̆p hla bơar âu
Hơdrol kơ Yêsu jur sơ̆ 'Bok Kei-Dei ăn kơ lu bơngai pơtruh nơ̆r Sư chih roi lê̆ hơdrol tơdrong noh tơ lăm sơ̆p hla bơar Sư
Na Kră Yang Yêsu Krist mơnat kơ inh, ăn kơ inh pơm jơ̆ng 'bang Sư, wă kơ inh năm bơtho kơ đĭ-đăng khŭl bơngai jơ̆p kơ teh đak, wă kơ đĭ-đăng bơngai lui kơ Sư păng ư-ang kơ Sư ling-lang
Na 'Bok Kei-Dei krao iŏk iĕm bơngai Rôm, wă kơ iĕm lui kơ Yêsu Krist mơ̆n
Inh adrin jang tơdrong 'Bok Kei-Dei, bơtho tơdrong 'nao 'lơ̆ng Kon Sư Yêsu Krist, na 'Bok Kei-Dei Sư 'bôh inh krao khan kơ Sư, Sư băt kơ inh krao khan tơgŭm iĕm ling-lang tơpă
Inh krao khan apinh Sư pơchoh kơ inh trong wă kơ inh gơh năm ngôi hơpong hăm iĕm
Inh 'maih năm tơ iĕm dêh, wă kơ inh gơh tơgŭm iĕm lui kơ 'Bok Kei-Dei rai kơjăp hloh
Inh wă kơ bơ̆n pơm thoi âu: Inh 'maih năm tơ iĕm wă kơ bơ̆n gơh tơgŭm dih băl, wă kơ inh 'bôh tơdrong lui iĕm, iĕm 'bôh tơdrong lui inh, noh na bơ̆n lui rai kơjăp hloh
Inh oei hre kơ rim khŭl bơngai mă inh ưh tam năm chă bơtho tơdrong 'nao 'lơ̆ng Yêsu Krist, mă bơngai Grĕk, mă bơngai nai, mă bơngai kơtul, mă bơngai hơgei, inh oei tă hre kơ sư ngăl
Yua kơ thoi noh na inh hưch hanh hmăng dah truh tơ iĕm wă bơtho tơdrong 'nao 'lơ̆ng sư
'Bok Kei-Dei tơbăt kơ kon bơngai nhên dêh boih gah tơdrong Sư đei tơpă
Kon bơngai bơ̆n băt kơ đei 'Bok Kei-Dei, mă-lei kuă bơnê ư-ang kơ Sư, thoi noh kon bơngai bơ̆n tơchĕng rai ưh kơ tơpăt rai kơtul jing măng mu
Đon bơ̆n tơchĕng kơdih khan bơ̆n hơgei, mă tơpă bơ̆n kơtul dêh
'Bok Kei-Dei mơsêh mơyang tih-tin arih ling-lang mă kuă kơ kơkuh kơ Sư, na man kơdih rup kon bơngai rup sem brem, noh boih kơkuh khan yang
Yua kơ bơ̆n kuă kơ kơkuh kơ 'Bok Kei-Dei Kră Yang tih-tin na 'Bok Kei-Dei achăng lê̆ bơ̆n ăn kơ bơ̆n jing kơtul pơm yoch ling-lang
Bơ̆n pơm tôm tơdrong kơnê̆ kư̆ kă, đon bơ̆n jing ưh kơ tơpăt nŏng kơ hơlĕnh kơ đe ling-lang, ưh kơ băt mơnat kơ bôl buăl tŏ sĕt
Bơ̆n băt boih 'Bok Kei-Dei wă phak dôm lu bơngai pơm yoch trŏ tơpă
Iĕm jô̆ kơ đe pơm yoch, iĕm kư̆m pơm yoch mơ̆n, iĕm tơchĕng iĕm pơm yoch 'Bok Kei-Dei ưh kơ phak ôh hă, na iĕm jô̆ kơ đe pơm yoch
Iĕm arăng kơ̆l tơpă na ưh kơ jah tơbral kơdih tơdrong yoch, thoi noh na rai đunh rai đei tơdrong yoch tih, na mưh truh năr 'Bok Kei-Dei sek tơlang ning-mônh Sư phak iĕm kư̆m tih thoi tơdrong yoch iĕm pơm noh mơ̆n
Sư gô sek tơlang 'blep dôm tơdrong đêl bơ̆n pơm
Bơngai bu adrin pơm 'lơ̆ng hăm 'Bok Kei-Dei wă kơ 'Bok Kei-Dei lăp đon ăn kơ sư arih hiôk chơt păng wă kơ akâu sư huay kơ lôch hiong, bơngai noh 'Bok Kei-Dei gô ăn kơ sư đei tơdrong arih ling-lang tơpă
Bơngai bu băt 'mêm kơ akâu sư kơdih, ưh kơ 'mêm kơ tơdrong 'Bok Kei-Dei, sư wă kiơ̆ tơdrong kơnê̆ ngăl, bơngai noh 'Bok Kei-Dei gô phak sư kơtang kơtĭt tơpă
Mă bơngai Juđê, mă bơngai nai, dah ưh kơ chu yom kơ nơ̆r 'Bok Kei-Dei, oei wă pơm kơnê̆ ling-lang, lu bơngai thoi noh 'Bok Kei-Dei wă phak lu sư pơmat-tat tơpă ning-mônh
Mă bơngai Juđê, mă bơngai nai, dah lu sư pơm 'lơ̆ng hăm 'Bok Kei-Dei, ning-mônh 'Bok Kei-Dei ăn kơ lu bơ̆n oei hơdai hăm Sư hiôk chơt ling-lang
Tơdrong 'Bok Kei-Dei 'mêm kơ kon bơngai lei-lăi đĕch, ưh kơ phara ôh
'Bok Kei-Dei jô̆ bơ̆n bơngai 'lơ̆ng, ưh kơ sĭ yua kơ bơ̆n kơtơ̆ng tơdrong Sư pơkă đĕch ôh, yua kơ bơ̆n kiơ̆ tơdrong noh
Lu bơngai khŭl nai, lu sư ưh kơ băt tơdrong juăt 'Bok Kei-Dei pơkă, mă-lei lu sư mơ'nah pơm trŏ kơ tơdrong noh, yua kơ lăm to sư tơchĕng trŏ, na sư pơm kiơ̆ hloi
Lu iĕm bơngai Juđê mơ'nah oei pơang bơngai Juđê iĕm, khan iĕm kiơ̆ tơdrong juăt 'Bok Kei-Dei pơkă sơ̆ na khan 'Bok Kei-Dei wei-lăng iĕm ling-lang
Iĕm băt boih 'Bok Kei-Dei wă kơ iĕm pơm thoi yơ păng iĕm kư̆m băt tơdrong trŏ dah tơdrong glăi, yua kơ iĕm pơhrăm tơdrong 'Bok Kei-Dei đơ̆ng đe bơtho iĕm boih
Iĕm khan iĕm pơm 'bok bơtho lu bơngai ưh kơ hlôh kiơ̆ tơdrong 'Bok Kei-Dei wă tơ'bôh trong kơ bơngai măt tol păng pơm ŭnh pơchrang hơdah kơ lu bơngai măng mu
Tơdrong noh 'blep thoi sơ̆p hla bơar 'Bok Kei-Dei sơ̆ khan thoi âu: “Lu bơngai tơmoi nai pơjăm 'Bok Kei-Dei yua kơ lu bơngai Juđê ưh kơ kiơ̆ tơdrong juăt 'Bok Kei-Dei pơkă
Lu bơngai nai ưh kơ kăt tơdra akar, mă-lei dah lu sư kiơ̆ tơdrong juăt 'Bok Kei-Dei tơpă, 'Bok Kei-Dei lăng lu sư kư̆m dang lu sư kăt tơdra akar mơ̆n
Tơdrong noh thoi noh boih, tơ̆ng lei bĭ bơngai Juđê hăm tih hloh kơ bơngai nai, dah lei-lăi đĕch
Păng tơdrong kăt tơdra akar hăm mah yua kiơ
Bơ̆n 'bôh tôm tơdrong 'Bok Kei-Dei pơm 'lơ̆ng tơpăt ngăl boih, na bơ̆n 'nĕ tơchĕng khan, bơ̆n pơm kơnê̆ kư̆m bưh, wă kơ đe kơnăl kơ 'Bok Kei-Dei pơm 'lơ̆ng tơpăt păng wă kơ đe kơnăl kơ 'Bok Kei-Dei Sư ưh kơ pơm kơnê̆ thoi kon bơngai
Bơ̆n pơm kơnê̆ noh na đe gô ư-ang kơ 'Bok Kei-Dei rai tih, na dah 'Bok Kei-Dei wă phak bơ̆n ning-mônh noh Sư wă hơlĕnh đĕch yua kơ bơ̆n dang ư-ang anăn Sư kơ đe boih
Bơ̆n 'nĕ tơchĕng tơdrong noh khan trŏ, ưh ôh hŏ
“Đĭ-đăng kon bơngai ưh kơ đei bu 'lơ̆ng tơpăt,
'Bok Kei-Dei lăng jơhngơ̆m kon bơngai kơnê̆ thoi lĕ kơ sơlŭng đe tah atâu ôm ưh kơ 'bŭ
Hơpiĕt kon bơngai băt pôm hơlĕnh kơ kơdih bôl
'Bơ̆r kon bơngai dang 'bơ̆r 'bih 'maih choh đe
'Bơ̆r băt kơ hiap areh kơ đe
Jơ̆ng kư̆m băt kơ chop pơlôch đe
Trong đêl lu sư yak năm tơblah băl mơhlik mơhlak
Kon bơngai ưh kơ băt chă tơdrong hiôk thoi yơ
Lu sư ưh kơ băt hli kơ 'Bok Kei-Dei
Na mă bơngai Juđê mă bơngai nai, dah bơ̆n oei gơnang kơ akâu bơ̆n kơdih wă kiơ̆ dôm tơdrong juăt 'Bok Kei-Dei pơkă sơ̆, 'Bok Kei-Dei ưh kơ jô̆ bơ̆n bơngai 'lơ̆ng tơpăt ôh, yua kơ tơdrong Sư pơkă noh sư pôm tơbăt kơ bơ̆n bơngai yoch hăm 'Bok Kei-Dei đĕch
đĭ-đăng kon bơngai weh ataih đơ̆ng 'Bok Kei-Dei kiơ̆ tơdrong yoch ngăl
Kon bơngai bơ̆n hiôk 'lơ̆ng hăm 'Bok Kei-Dei yua kơ bơ̆n lui, ưh kơ sĭ yua kơ kĕ kiơ̆ tơdrong juăt Sư pơkă ôh
Bĭ iĕm tơchĕng thoi yơ, 'Bok Kei-Dei Sư Kră Yang lu bơngai Juđê đĕch dah lu bơngai nai hai
Sư Kră Yang lu bơngai nai hai mơ̆n
Bĭ gah tơdrong Abraham sơ̆, 'bok tơm lu bơ̆n bơngai Juđê, bơ̆n tơchĕng tơdrong sư thoi yơ
'Bok Kei-Dei lăp đon yua kơ minh tơdrong sư lui đĕch
Bơ̆n băt tơdrong noh yua kơ sơ̆p hla bơar 'Bok Kei-Dei khan thoi âu: “Abraham đei đon lui păng gơnang kơ 'Bok Kei-Dei, na 'Bok Kei-Dei jô̆ sư bơngai 'lơ̆ng tơpăt
Bĭ dah bơngai bu jang kơ đe, đe apah sư jên dah tơmam, noh ưh kơ sĭ đe mơnat ăn đĕch ôh, đe apah yua kơ tơdrong sư jang
Khŭl mă 'bar wă khan lu bơngai mă kăt tơdra akar, 'Bok Kei-Dei jô̆ lu sư bơngai 'lơ̆ng tơpăt mơ̆n, yua kơ lu sư lui kơjăp thoi 'bok Abraham bơ̆n lui adrol kơ sư kăt tơdra akar sơ̆
Tơdrong pơgơ̆r teh đak, tơ̆ng 'Bok Kei-Dei ăn kơ lu bơngai mă gơnang kơ akâu sư kơdih wă kiơ̆ tơdrong juăt Sư, lei dang 'Bok Kei-Dei pơkă ưh kơ 'blep kơ tơdrong Sư pơkă khan wă ăn kơ lu bơngai mă lui păng gơnang kơ Sư
Păng đon sư ưh kơ tơchĕng wă lui dah ưh ôh, sư kư̆ kơ lui dôm tơdrong 'Bok Kei-Dei pơkă kơ sư rai đunh rai kơjăp, rai ư-ang 'Bok Kei-Dei
Sư băt tơpă 'Bok Kei-Dei gô pơm 'blep thoi Sư pơkă wă ăn kơ sư
Mă-lei tơdrong chih roi noh ưh kơ sĭ jô̆ kơ Abraham đĕch ôh
Bơ̆n lui păng gơnang kơ 'Bok Kei-Dei thoi noh, na Sư jô̆ bơ̆n jing 'lơ̆ng tơpăt; yua kơ Kră Yang bơ̆n Yêsu Krist na bơ̆n gơh oei hiôk hăm 'Bok Kei-Dei
Mă bơ̆n đei tơdrong gleh pơmat-tat bơ̆n kư̆m hiôk chơt, yua kơ tơdrong pơmat-tat noh wă hơmet tơdrong lui bơ̆n kơjăp khŏm khŏm
Sơ̆ bơ̆n ưh kơ băt tơgŭm akâu bơ̆n pơm 'lơ̆ng thoi yơ, na mưh trŏ kơ năr 'Bok Kei-Dei pơkă na đei Yêsu Krist lôch tang bơ̆n bơngai yoch
Mă-lei dah kon bơngai bơ̆n, bơ̆n băt kơ buăl bơ̆n ưh kơ đei pơm yoch kiơ ră, mă-lei đe wă phak pơlôch sư, bơ̆n hui bơngai tơpă wă lôch tang buăl bơ̆n
Thoi noh na dang ei bơ̆n chơt hiôk hăm 'Bok Kei-Dei boih, yua kơ Yêsu pơm 'long sơlam kơ bơ̆n hăm 'Bok Kei-Dei; yua kơ Yêsu na bơ̆n gơh hiôk hăm 'Bok Kei-Dei
Hơdrol kơ 'Bok Kei-Dei athei Môis chih tơdrong juăt Sư pơkă sơ̆, kon bơngai đĭ hlôi pơm yoch boih, mă-lei 'Bok Kei-Dei huay kơ jô̆ yo ôh, yua kơ Sư tam mă ăn kơ bơ̆n tơdrong juăt Sư pơkă noh
'Bok Kei-Dei pơkă kơ bơ̆n tơdrong juăt Sư sơ̆, Sư wă tơbăt kơ bơ̆n đei tơdrong yoch tih; Sư 'bôh bơ̆n đei tơdrong yoch tih na Sư 'mêm kơ bơ̆n rai dêh
Tơdrong yoch pơm kơ kon bơngai jing lôch, mă-lei 'Bok Kei-Dei Sư 'mêm na jô̆ bơ̆n jing bơngai 'lơ̆ng, ăn kơ bơ̆n arih ling-lang yua kơ Kră Yang bơ̆n Yêsu Krist
Bơ̆n đei tơdrong yoch tih, mă-lei đei 'Bok Kei-Dei 'mêm kơ bơ̆n rai dêh
Mă-lei bơ̆n 'nĕ tơchĕng khan, lê̆ bơ̆n pơm yoch khŏm khŏm kư̆m bưh wă kơ 'Bok Kei-Dei 'mêm kơ bơ̆n rai hloh kơ noh, ưh ôh hŏ
Kơplah bơ̆n iŏk 'batem sơ̆ rim 'nu kơ bơ̆n tơmơ̆t lăm Yêsu Krist dang lĕ kơ bơ̆n lôch păng Sư boih
Yua kơ bơ̆n dang lôch hơdai păng Yêsu na 'Bok Kei-Dei ăn bơ̆n arih 'nao ahrei âu, thoi ăn kơ Yêsu iung arih sơ̆ mơ̆n
Sơ̆ bơ̆n akâu so, mă-lei dang ei dang đe pơ̆ng pơlôch bơ̆n hơdai hăm Yêsu tơ 'long pơglang boih, wă tơhiong đĭ dôm tơdrong so na mă bơ̆n gơh rơngei đơ̆ng tơdrong yoch
Tơ̆ng bơ̆n lôch, bơ̆n rơngei boih đơ̆ng tơdrong yoch
Yua kơ bơ̆n dang lôch hơdai hăm Yêsu boih, na bơ̆n băt tơpă bơ̆n gô arih 'nao kiơ̆ thoi Sư mơ̆n, ưh pă layơ wă iŏk tơdrong so dơ̆ng
Bơ̆n băt 'Bok Kei-Dei tơiung arih Yêsu đơ̆ng lôch, Yêsu ưh pă layơ wă lôch dơ̆ng, Sư rơngei đơ̆ng tơdrong lôch boih
Yêsu lôch sơ̆ Sư hŭt đĭ dôm tơdrong yoch bơ̆n hloi; dang ei Sư arih, Sư jang tơdrong 'Bok Kei-Dei
Akâu bơ̆n kư̆m thoi noh mơ̆n, dang bơ̆n lôch hŭt đĭ dôm tơdrong yoch, gơnang kơ Yêsu Krist đei arih 'nao kiơ̆ thoi Sư, na jang tơdrong 'Bok Kei-Dei lei-lăi
Bơ̆n 'nĕ pă ăn akâu bơ̆n pơm yoch, bơ̆n athei pơjao akâu bơ̆n kơ 'Bok Kei-Dei đĕch, wă kơ 'Bok Kei-Dei wei-lăng chăl arih bơ̆n tơpăt ling-lang dang bơ̆n iung arih đơ̆ng lôch
Bơngai bu oei gơnang kơ akâu sư kơdih kiơ̆ tơdrong juăt 'Bok Kei-Dei pơkă ưh kơ kĕ ôh, lei bơngai 'noh sư oei pơm yoch hơnơ̆ng; bơ̆n athei gơnang kơ tơdrong Yêsu lôch tang bơ̆n păng tơgŭm bơ̆n, na bơ̆n huay pă pơm yoch
Dah bơ̆n ưh pă gơnang kơ akâu bơ̆n kơdih wă kiơ̆ tơdrong juăt 'Bok Kei-Dei pơkă, lei bơ̆n hơđơ̆ng tơpă, bơ̆n gô mơ̆ng kơ 'Bok Kei-Dei tơgŭm bơ̆n
Mă-lei bơ̆n 'nĕ tơchĕng khan dah bơ̆n ưh pă gơnang kơ akâu bơ̆n kơdih wă kiơ̆ tơdrong juăt 'Bok Kei-Dei pơkă, khan bơ̆n gơh pơm yoch
Sơ̆ iĕm đĭch gah tơdrong yoch ră, mă-lei bơnê kơ 'Bok Kei-Dei pơklaih iĕm rơngei boih yua kơ iĕm lui kơ tơdrong đe bơtho hăm đĭ jơhngơ̆m klơm klak
Dang ei iĕm klaih rơngei đơ̆ng tơdrong yoch boih, iĕm jing đĭch 'Bok Kei-Dei dơ̆ng wă pơm 'lơ̆ng tơpăt
Tơdrong pơm đĭch noh ưh kơ sĭ iĕm jing đĭch tơpă ôh, inh pơtih gia wă kơ iĕm hlôh đĕch
Yua kơ sơ̆ iĕm dang pơjao akâu iĕm pơm kơnê̆ kư̆ kă khŏm khŏm rai tih, na dang ei iĕm pơjao akâu iĕm kơ 'Bok Kei-Dei pơm 'lơ̆ng tơpăt thoi Sư boih
Kơplah iĕm oei đĭch tơdrong yoch sơ̆, iĕm ưh kơ wă pơm tơdrong 'lơ̆ng tơdrong tơpăt ôh
Ơ lu 'nhŏng oh, iĕm kư̆m băt boih gah tơdrong pơm kiơ̆ tơdrong juăt, kon bơngai bơ̆n pơm kiơ̆ tơdrong juăt kơplah bơ̆n oei arih đĕch, mưh lôch boih bơ̆n ưh pă gơh kiơ̆ dơ̆ng
Na kiơ̆ kơ tơdrong juăt bơ̆n hmă khan, dah bơngai drŏ-kăn đei klo, sư athei oei kơ klo sư truh tơ klo sư lôch, sư ưh pă tơchĕng kơ tơdrong juăt hli kơ pơm yoch kơ klo sư dơ̆ng boih
Sơ̆ kơplah inh tam mă băt kơ tơdrong yoch, inh oei hiôk; lăp đơ̆ng năr inh băt kơ tơdrong pơm yoch, jơhngơ̆m inh ưh pă hiôk boih, inh băt kơ inh trŏ kơ 'Bok Kei-Dei wă phak pơlôch
Mă-lei 'Bok Kei-Dei pơkă kơ bơ̆n tơdrong juăt noh sơ̆ wă kơ bơ̆n oei arih hiôk ră, mă-lei tơdrong juăt noh wă ăn kơ inh lôch
Dôm tơdrong mă 'Bok Kei-Dei pơkă, tơdrong 'lơ̆ng, tơdrong trŏ tơpă
Na ưh kơ sĭ tơdrong juăt 'Bok Kei-Dei pơkă mă 'lơ̆ng noh pơm kơ inh trŏ kơ wă lôch răm ôh
Tơdrong juăt 'Bok Kei-Dei tơbăt kơ inh bơngai yoch, mă inh yoch noh yua kơ tơdrong kơnê̆ oei lăm jơhngơ̆m inh, sư pơm kơ inh yoch kơ tơdrong juăt 'Bok Kei-Dei pơkă na trŏ kơ lôch răm
Thoi noh bơ̆n băt boih tơdrong kơnê̆ oei lăm jơhngơ̆m bơ̆n kơnê̆ tơpă
Bơ̆n băt mơ̆n tơdrong juăt 'Bok Kei-Dei pơkă trŏ tơpă; na kiơ̆ thoi inh bơngai tơrăn ưh kơ kĕ kiơ̆ tơdrong juăt noh, na jing đĭch kơ tơdrong yoch inh tơpă
Na inh đĭ pă hiôk boih, đon hơdơ̆r 'bơ̆r apơi wă kơ pơm 'lơ̆ng ngăl ră, mă-lei ưh kơ pơm; kuă kơ pơm yoch ră mă-lei oei pơm
Inh băt dôm tơdrong juăt 'Bok Kei-Dei pơkă trŏ tơpă, rŏ kuă kơ pơm yoch mă-lei oei pơm
'Noh ưh kơ sĭ inh wă pơm yoch ôh, inh pơm yoch yua kơ đei tơdrong kơnê̆ oei lăm jơhngơ̆m, pơm kơ inh yoch
Rŏ kơ kĕ, mă-lei oei ưh
Kuă ră, oei pơm, noh inh băt tơpă ưh kơ sĭ inh pơrơ̆ng ôh, yua kơ tơdrong kơnê̆ oei lăm jơhngơ̆m inh tih dêh, na inh oei pơm oei pơm
Tơdrong pơm 'lơ̆ng, inh tôch adrin adran ră boih, oei ưh kơ kĕ 'mơ̆i, chu pơm yoch hơnơ̆ng
Jơhngơ̆m klơm klak inh 'maih kiơ̆ tôm tơdrong juăt 'Bok Kei-Dei pơkă ră
Mă-lei tơdrong kơnê̆ lăm akâu inh pơgăn, tơdrong kơnê̆ noh rôp pơgŏ inh, wă kơ inh pơm yoch
Yua kơ thoi noh na dôm lu bơ̆n bơngai mă lui kơ Yêsu Krist, 'Bok Kei-Dei ưh pă wă phak lu bơ̆n dơ̆ng boih
Yua kơ bơ̆n lui kơ Yêsu Krist, na Yang Bơhngol 'Lơ̆ng ăn kơ bơ̆n tơdrong arih 'nao, bơ̆n jing klaih đơ̆ng tơdrong yoch, ưh pă hli kơ lôch dơ̆ng
'Bok Kei-Dei pơm thoi noh, Sư wă kơ bơ̆n huay kơ gơnang kơ akâu bơ̆n kơdih, athei gơnang kơ Yang Bơhngol 'Lơ̆ng đĕch, na bơ̆n kĕ pơm kiơ̆ dôm tơdrong 'Bok Kei-Dei pơkă
Bơngai mă gơnang kơ akâu sư kơdih, sư ayăt kơ 'Bok Kei-Dei, sư ưh kơ 'maih kiơ̆ tơdrong juăt 'Bok Kei-Dei pơkă; mă tơ̆ng sư 'maih, sư kư̆m ưh kơ kĕ kiơ̆ ôh
Bơngai bu gơnang kơ akâu sư kơdih, bơngai noh sư ưh kơ gơh pơm kiơ̆ thoi 'Bok Kei-Dei wă
Ơ 'nhŏng oh, yua kơ thoi noh na bơ̆n athei kiơ̆ tơdrong Yang Bơhngol 'Lơ̆ng, 'nĕ pă gơnang kơ akâu bơ̆n kơdih dơ̆ng
Dôm lu bơngai lui yom kơ Yang Bơhngol 'Lơ̆ng 'Bok Kei-Dei, lu sư jing kon 'Bok Kei-Dei
Yang Bơhngol 'Lơ̆ng, Sư oei lăm bơ̆n, Sư tơbăt ăn kơ bơ̆n hlôh gah tơdrong bơ̆n jing kon 'Bok Kei-Dei tơpă
Mă bơ̆n đei tơdrong gleh truh pơmat-tat dang ei, mă-lei inh băt tơpă ning-mônh bơ̆n gô oei hơdai hăm 'Bok Kei-Dei hiôk dêh; na mă bơ̆n pơmat-tat, bơ̆n kư̆m pơm hiôk thoi lĕ kơ năr jơhngơ̆m bơ̆n hiôk, yua kơ ning-mônh bơ̆n gô hiôk tơpă
Bĭ lu tơmam 'Bok Kei-Dei pơjing, lu sư kư̆m dang băt chang gô 'Bok Kei-Dei wă ăn kơ bơ̆n jing kon Sư hiôk jơnap ning-mônh
Tơpă ning-mônh Sư ăn kơ lu tơmam Sư pơjing noh, ưh pă pơmat lôch răm thoi dang ei dơ̆ng ôh, lu sư jing rơngei hiôk tơpă, kư̆m thoi lu bơ̆n kon 'Bok Kei-Dei mơ̆n
Bơ̆n băt lu tơmam 'Bok Kei-Dei pơjing noh kư̆m hơdai pơmat-tat đơ̆ng sơ̆ khơ̆ dang ei, lu sư dang lĕ kơ bơngai drŏ-kăn jĭ anăp wă tơpŭ
Yua kơ tơdrong tam mă 'bôh na bơ̆n chang gô khŏm khŏm dĭng 'bôh
'Bok Kei-Dei Sư băt lăm jơhngơ̆m klơm klak bơ̆n tơchĕng thoi yơ, Sư băt kơ Yang Bơhngol 'Lơ̆ng tơgŭm bơ̆n krao khan thoi noh, yua kơ Yang Bơhngol 'Lơ̆ng tơgŭm lu bơngai lui krao khan kiơ̆ thoi 'Bok Kei-Dei wă
Bơ̆n 'bôh bơngai bu mă 'mêm kơ 'Bok Kei-Dei, bơngai noh 'Bok Kei-Dei rơih iŏk lui kơ Sư, lu bơngai thoi noh boih, mă sư tơ'bơ̆p tơdrong kiơ, bơ̆n băt kơ 'Bok Kei-Dei ăn kơ sư hiôk ngăl
Tơdrong 'noh lăm sơ̆p hla bơar 'Bok Kei-Dei đe chih thoi âu:
“Ơ 'Bok Kei-Dei, yua kơ nhôn lui kơ Ih, đe nŏng kơ chă nhôn pă dơh năr wă pơlôch
Đe lăng nhôn thoi lĕ kơ triu đe wă 'buh sa
Mă tơdrong truh kơ bơ̆n thoi noh, bơ̆n 'nĕ kơ hli, gô jei bơ̆n tơpă yua kơ bơ̆n đei Kră Yang bơ̆n Yêsu, bơ̆n hơđơ̆ng kơ tơdrong Sư 'mêm kơ bơ̆n, hăm Sư tơgŭm bơ̆n lăm tôm tơdrong
Mă 'bok kiơ tơ kơpal plĕnh, dah tơ ala teh âu, mă hăm tơdrong kiơ kiơ wă pơrơ̆ng tơgar iŏk bơ̆n đơ̆ng tơdrong 'Bok Kei-Dei 'mêm, lu noh ưh kơ kĕ 'mơ̆i
Ưh kơ sĭ 'Bok Kei-Dei kuă kơ tơgŭm lu bơngai Isơrael kiơ̆ thoi Sư pơkă sơ̆ ôh; Sư wă tơgŭm mơ̆n, mă ưh kơ tơgŭm đĭ-đăng hăm lu bơngai ưh kơ lui hai ôh
Sư tơgŭm pôm lu bơngai lui kơ Sư đĕch, lu bơngai Isơrael thoi noh 'Bok Kei-Dei tơgŭm păng lăng dang kon Sư kơdih
Yua kơ thoi noh na bơ̆n băt đĭ-đăng bơngai Isơrael ưh kơ jing kon 'Bok Kei-Dei ngăl ôh, pôm lu bơngai mă lĕch đơ̆ng adrĕch 'Bok Kei-Dei anăn đĕch jing kon 'Bok Kei-Dei
'Bok Kei-Dei khan kơ Abraham sơ̆ thoi âu: “Gô pă minh sơnăm đơ̆ng âu dơ̆ng inh wă ăn kơ biĕm Sara tơpŭ minh 'nu kon drŏ-nglo
Hli kơ iĕm khan: “Yua kơ kiơ 'Bok Kei-Dei oei jô̆ yo kơ bơngai mă Sư ăn arăng kơ̆l, mă bơngai bơ̆n khan kơ Sư, Sư kư̆m ưh kơ chu
Tơdrong noh sơ̆ 'bok Hôssê kư̆m chih roi nơ̆r 'Bok Kei-Dei thoi âu:
“Lu bơngai tơmoi nai mă ưh kơ trŏ kơ khŭl kon Inh, Inh kư̆m krao lu sư kon Inh mơ̆n
Lu bơngai mă Inh ưh kơ gan 'mêm sơ̆, Inh gô 'mêm kơ sư tơpă
Thoi noh na lu bơngai tơmoi nai mă ưh kơ khŭl Isơrael, sơ̆ lu sư ưh kơ băt chă tơdrong pơm 'lơ̆ng hăm 'Bok Kei-Dei thoi yơ ôh, mă-lei 'Bok Kei-Dei kư̆m 'mêm kơ lu sư mơ̆n, kư̆m jô̆ lu sư bơngai 'lơ̆ng
Lu bơngai noh wă khan dôm lu bơngai khŭl nai mă oei gơnang kơ Yêsu
Inh băt mơ̆n lu sư adrin kiơ̆ tơdrong 'Bok Kei-Dei; mă-lei inh hli kơ lu sư kiơ̆ ưh kơ 'blep thoi 'Bok Kei-Dei wă
Môis chih sơ̆ khan, bu wă kơ 'lơ̆ng hăm 'Bok Kei-Dei, sư athei kiơ̆ tơdrong juăt 'Bok Kei-Dei pơkă mă truh um nhen tơnen tơpă na sư 'lơ̆ng hăm 'Bok Kei-Dei gơh arih ling-lang
'Noh wă khan dah 'bơ̆r bơ̆n ră roi kơ đe khan bơ̆n lui kơ Yêsu Krist Kră Yang bơ̆n, noh jơhngơ̆m đon bơ̆n lui kơ 'Bok Kei-Dei tơiung arih Yêsu đơ̆ng lôch boih, dôm noh đĕch bơ̆n klaih boih đơ̆ng tơdrong yoch
Hla bơar 'Bok Kei-Dei roi gah tơdrong 'Bok Krist thoi âu: “Bu lui kơ Sư, bơngai noh huay kơ hli minh tơdrong kiơ ôh
Mă-lei dah ưh kơ đei bơngai năm bơtho, thoi yơ đe gơh krao khan adrol
Ưh kơ đei bơngai năm bơtho, thoi yơ đe gơh lui adrol
Ưh kơ đei bơngai năm bơtho thoi yơ đe gơh kơtơ̆ng adrol
Gah lu bơ̆n, bơ̆n lui boih, noh đơ̆ng đe năm bơtho tơdrong 'nao 'lơ̆ng Yêsu Krist na bơ̆n lui
Inh wă jet iĕm, bơngai Isơrael tam kơtơ̆ng tơdrong 'Bok Kei-Dei
Lu sư kơtơ̆ng boih, lăm hla bơar 'Bok Kei-Dei kư̆m roi thoi noh:
“Đe năm bơtho tơdrong Kră Yang jơ̆p-jang kơ teh đak,
đơ̆ng hơlĕch truh tơ bơmơ̆t, đơ̆ng yă-nơ̆m truh tơ gơal
Tơdrong noh Êsai kư̆m chih pơjăm lu bôl sư bơngai Isơrael, mă-lei sư ưh kơ hli, sư chih kiơ̆ kơ nơ̆r 'Bok Kei-Dei thoi âu:
“Lu bơngai mă ưh kơ băt chă Inh sơ̆, dang ei lu sư 'bôh Inh boih păng kơnăl kơ Inh,
yua kơ Inh wih tơbăt kơ lu sư akâu Inh dơ̆ng
Thoi noh ră, mă-lei 'Bok Kei-Dei hăm hŭt lê̆ đe Isơrael
Ưh ôh, Sư oei 'mêm tơpă
Na inh âu boih bơngai Isơrael kư̆m kon sâu Abraham; inh đơ̆ng adrĕch adrung 'bok Bênjamin
Na 'Bok Kei-Dei pơma tơwih kơ sư thoi âu: “Ưh kơ trŏ kơdrô̆ ih ôh, Inh kư̆m rơih iŏk tơpơh-rơbâu 'nu bơngai lui kơ Inh mă ưh kơ chu lui kơ yang Baal
Na dang ei 'Bok Kei-Dei kư̆m wă rơih iŏk lu bơngai Isơrael thoi noh, lu bơngai noh Sư rơih iŏk yua kơ Sư mơnat
Lu bơngai Isơrael chă tơdrong pơm 'lơ̆ng hăm 'Bok Kei-Dei ră, mă-lei ưh kơ gơh, pôm lu bơngai Isơrael mă 'Bok Kei-Dei rơih iŏk đĕch gơh
Gah lu bơngai mă 'Bok Kei-Dei ưh kơ rơih iŏk, lu sư rai đunh rai arăng kơ̆l dêh
Sơ̆ Đawit kư̆m pơma kơ tơdrong noh thoi âu:
“Lu bơngai noh ưh kơ băt kơdih lu sư bơngai sa et bơlŭk,
na lu sư jing lôch hiong yua kơ tơdrong lu sư sa et noh
'Bok Kei-Dei pơchĭt măt lu sư ling-lang,
wă kơ lu sư hăl hang tôch đon khŏm khŏm
wă kơ lu bôl inh bơngai Isơrael 'nhĕng iĕm, na lui kiơ̆ iĕm, klaih kơ tơdrong yoch thoi iĕm
Mă-lei iĕm 'nĕ pơang kơ đe khan iĕm dơng 'lơ̆ng hloh kơ dơng mă đe chre hŭt noh, yua kơ iĕm dơng ưh kơ gơh chăt kơdih
Dơng sư arih yua kơ tơm, ưh kơ sĭ tơm arih yua kơ dơng ôh
Păng inh hli kơ iĕm khan: “Đe chre hŭt dơng noh wă hơđơ̆ng kơ klop iŏk dơng đơ̆ng nhôn
Păng dah lu bơngai Isơrael lui kơ Sư dơ̆ng, Sư kư̆m gơh pơklop tơduă dơng Isơrael, ưh kơ anat ôh 'bônh đĕch
Na Inh gô pơklaih tơdrong yoch lu sư
'blep thoi Inh pơkă kơ lu sư sơ̆
Yua kơ nơ̆r 'Bok Kei-Dei pơkă wă rơih iŏk đe Isơrael, tơgŭm đe Isơrael, na Sư ưh kơ hŭt ôh lu bơngai Isơrael noh
Lu đe Isơrael mơ'nah arăng kơ̆l kuă kơ lui kơ Yêsu truh dang ei, 'Bok Kei-Dei mơnat dêh, thoi Sư mơnat kơ iĕm
'Bok Kei-Dei jô̆ đĭ-đăng bơngai yoch ngăl, na Sư 'mêm Sư wă tơgŭm đĭ rim khŭl kon bơngai
Sư ưh kơ kơ'bah,
mă ưh kơ đei bu tơgŭm
Ơ lu 'nhŏng oh, bơ̆n băt boih 'Bok Kei-Dei 'mêm kơ bơ̆n tôch bơneh dang noh, na bơ̆n athei pơjao akâu bơ̆n kơ Sư, 'nĕ pă pơm yoch, pơm kiơ̆ kơ Sư đĕch, noh na Sư lăp đon kơ bơ̆n
Akâu bơngai bơ̆n đei lơ chăl, hơdôm chăl noh pơjing kơ minh 'nu bơngai, rim kơ chăl noh ưh kơ jang lei-lăi ôh
Lu bơ̆n bơngai lui kơ Sư kư̆m thoi noh, lu bơ̆n jing minh jơhngơ̆m minh đon păng Yêsu Krist, tơduă bơ̆n kư̆m pơm minh jơhngơ̆m minh đon lei-lăi
Bơ̆n 'mêm kơ bôl, athei dang bơ̆n 'mêm kơ 'nhŏng oh bơ̆n kơdih
Bơ̆n 'nĕ bơnê kơ akâu bơ̆n kơdih, bơ̆n ling-lang athei bơnê kơ đe, pơm hiôk kơ jơhngơ̆m đe
Tơduă bơ̆n bơngai lui 'nĕ kơ kret băl tơmam, tơmoi truh athei băt kơ sơng iŏk tơ hnam
Mă đe pơm kơnê̆ kơ bơ̆n, bơ̆n 'nĕ kơ blei hiap đe, bơ̆n rai krao khan apinh 'Bok Kei-Dei mơnat kơ sư dơ̆ng
Bơ̆n 'bôh đe hiôk, bơ̆n kư̆m hơdai hiôk; bơ̆n 'bôh đe sơ'ngon, bơ̆n kư̆m hơdai sơ'ngon
Đe pơm kơnê̆ kơ bơ̆n, bơ̆n 'nĕ pơm tơwih kơ đe, bơ̆n athei pơm 'lơ̆ng pơm trŏ, pơm kiơ̆ kơ tơdrong bôl buăl mă lăp đon; bơ̆n pơm thoi noh đĕch 'lơ̆ng
Bơ̆n 'nĕ kơ pơm dôm tơdrong kơnê̆ wă kơ bơ̆n oei hiôk hơiă hăm đĭ-đăng bơngai
Ơ 'nhŏng oh mă inh 'mêm kơeng, bơ̆n 'nĕ kơ pơm tơwih kơ đe tơdrong kơnê̆ hŏ, gô mơ̆ng kơ 'Bok Kei-Dei pơm tơwih đĕch 'bơ 'bang
Yua kơ tơdrong noh sơ̆ 'Bok Kei-Dei đei khan thoi âu: “Lê̆ kơ Inh pơm tơwih kơ bơngai pơm kơnê̆ noh; Inh gô phak sư yua kơ sư pơm kơnê̆
Thoi noh na bơ̆n 'nĕ pơm tơwih kơ sư tơdrong kơnê̆; bơ̆n pơm 'lơ̆ng kơ sư đĕch wih jei bơ̆n
Thoi noh tơ̆ng bu ưh kơ chu yom kơ bơngai mă pơgơ̆r bơ̆n, bơngai noh dang sư ưh kơ chu yom kơ 'Bok Kei-Dei, yua kơ lu bơngai noh đơ̆ng 'Bok Kei-Dei ăn pơgơ̆r; na tơ̆ng bu ưh kơ chu, đe rôp phak bơngai noh
Lu bơngai pơgơ̆r ưh kơ sĭ sư wă rôp phak lu bơngai pơm 'lơ̆ng ôh, sư rôp phak lu bơngai pơm kơnê̆
Tơ̆ng bơ̆n wă huay kơ hli kơ lu bơngai pơgơ̆r, bơ̆n athei pơm 'lơ̆ng na lu sư bơnê
Thoi noh na bơ̆n athei chu yom kơ lu bơngai mă pơgơ̆r bơ̆n, wă kơ 'Bok Kei-Dei lăp đon kơ bơ̆n păng wă kơ bơ̆n đei jơhngơ̆m hiôk, yua kơ bơ̆n pơm trŏ
Thoi noh na mă sư iŏk thuê̆ đơ̆ng bơ̆n trŏ tơpă, yua kơ lu sư dang jang tơdrong 'Bok Kei-Dei
Păng yua kơ thoi noh na tơdrong kiơ trŏ kơ bơ̆n ăn, bơ̆n athei ăn; 'bok pơgơ̆r sư wă iŏk thuê̆ đơ̆ng bơ̆n, bơ̆n athei ăn kơ sư; sư wă kơ bơ̆n pơm kiơ, bơ̆n chu pơm
Dang ei oei măng mu, ưh pă đunh 'năr gô lĕch
Yua kơ thoi noh na bơ̆n 'nĕ pă oei tơ lăm măng mu, bơ̆n athei oei tơ hơdah ling-lang wă kơ gơh tơblah păng yang kơnê̆
Bơ̆n arih wă pơyua Kră Yang, bơ̆n lôch kư̆m lei-lăi thoi noh
Mă arih, mă lôch gô mơ̆ng kơ Sư đĕch ưh kơ gơh pơyua akâu bơ̆n ôh
Truh trong tơdrong lôch, tơdrong arih, pôm Yêsu Krist đĕch truh, pôm Sư đĕch gơh pơgơ̆r bơngai lôch, bơngai arih
Yua kơ thoi noh na lơliơ iĕm gơh sek tơlang 'nhŏng oh khan bơngai yoch bơngai ưh
Lơliơ iĕm gơh pơjăm sư lĕ
Ning-mônh đĭ-đăng bơ̆n gô dơ̆ng 'bơ̆t anăp 'Bok Kei-Dei sek tơlang ngăl
'Bok Kei-Dei khan thoi noh boih, na ning-mônh đĭ-đăng kon bơngai bơ̆n gô roi tơdrong arih bơ̆n 'bơ̆t anăp Sư
Bơ̆n băt tơdrong noh thoi noh boih, na bơ̆n 'nĕ pă chă sek tơlang dih băl khan bơngai yoch bơngai ưh, bơ̆n 'nĕ kơ pơm kơ sư hơwơ̆l hli kơ sư jing yoch
Tơmam sa kiơ bơ̆n tơchĕng gơh sa, mă-lei đe khan ưh, noh bơ̆n 'nĕ kơ sa, hli kơ đe jô̆ kơ bơ̆n bơngai yoch
Bơngai mă lui yom kơ Yêsu thoi noh, bơngai noh 'Bok Kei-Dei lăp đon, mă tơduă kon bơngai kư̆m lăp đon mơ̆n
Yua kơ thoi noh na bơ̆n athei adrin 'biơ̆ tơdrong pơm hiôk kơ bôl buăl hăm 'nhŏng oh bơ̆n kơdih, rai băt tơgŭm băl lui kơjăp
Tơdrong sa et iĕ ioch đĕch na wă pơrăm 'nhŏng oh bôl buăl kiơ̆ tơdrong 'Bok Kei-Dei
Bơ̆n băt dôm tơmam sa bơ̆n gơh sa ngăl, mă-lei dah 'nhŏng oh bơ̆n yoch yua kơ bơ̆n sa, noh măk ai kơ bơ̆n mă sa noh boih yua kơ bơ̆n dang pơyoch sư
Tơ̆ng bơ̆n kuă kơ pơyoch 'nhŏng oh bôl buăl, lei bơ̆n 'nĕ kơ pơm minh tơdrong kiơ kiơ hli kơ sư yoch, thoi lĕ kơ sa 'nhĕm 'nhot, dah et sik, dah tơdrong kiơ kiơ nai
Mă tơdrong sa et, mă tơdrong kiơ, bơ̆n tơchĕng gơh, mă bơ̆n 'nĕ roi kơ đe, gô mơ̆ng kơ 'Bok Kei-Dei đĕch bơtho bơ̆n
Dah bơ̆n tơchĕng trŏ lei lăm jơhngơ̆m bơ̆n mơn kơ hiôk ưh kơ hli kơ yoch ôh
Lu bơ̆n bơngai mă lui kơjăp boih athei băt tơgŭm lu bơngai lui rơdu, 'nĕ pơjah pơjăng tơdrong sư lui rơdu ưh tam mă kơjăp noh, bơ̆n 'nĕ pơma kơ sư kiơ̆ kơ tơdrong lui bơ̆n
Đĭ-đăng kơ bơ̆n athei tơchĕng kiơ̆ kơ bôl lăp đon, tơgŭm sư gơh lui kơjăp
'Bok Kei-Dei ăn kơ bơ̆n đei đon lui kơjăp păng ăn kơ bơ̆n oei hiôk, na inh apinh Sư ăn kơ iĕm oei hiôk gơh găt dih băl, kư̆m thoi Yêsu Krist bơngai gơh găt păng bơ̆n
Thoi noh na đĭ-đăng kơ iĕm jing pôm 'bơ̆r pôm đon ư-ang Kră Yang 'Bok Kei-Dei mă 'Bă Yŏng Kơdră bơ̆n Yêsu Krist
Yua kơ thoi noh na iĕm 'nĕ kơ pơdê dih băl, kư̆m thoi Yêsu Krist ưh kơ layơ Sư pơdê bơ̆n, Sư wă kơ đe ư-ang 'Bok Kei-Dei ngăl
Yêsu Krist iŏk tơdrong pơmat-tat wă tơgŭm lu bơngai Juđê, wă kơ lu bơngai Juđê băt tơdrong 'Bok Kei-Dei pơma tơpăt pơkă kơ lu yă 'bok sư sơ̆ khan wă tơgŭm lu bơngai Juđê
Sư iŏk tơdrong pơmat-tat noh wă kơ lu bơngai tơmoi khŭl nai ư-ang 'Bok Kei-Dei, yua kơ 'Bok Kei-Dei 'mêm mơnat kơ lu sư mơ̆n
'Noh kư̆m thoi đe chih roi lăm sơ̆p hla bơar 'Bok Kei-Dei sơ̆ thoi âu:
“Inh pơư ang anăn Ih kơ lu bơngai tơmoi mă ưh kơ khŭl Juđê,
inh hơri ư-ang kơ Ih
Păng đe kư̆m đei chih roi thoi âu:
“Ơ lu bơngai tơmoi ưh kơ khŭl Juđê, iĕm kư̆m hơdai hiôk thoi lu kon 'Bok Kei-Dei bĕ
Đe kư̆m đei chih roi dơ̆ng thoi âu:
“Ơ lu bơngai tơmoi ưh kơ khŭl Juđê,
bĕ đĭ-đăng kơ bơ̆n jơ̆p kơ teh đak ư-ang 'Bok Kei-Dei
Ơ 'nhŏng oh bơngai Rôm, inh băt mơ̆n iĕm đei đon lui tơpăt na iĕm băt tơgŭm dih băl păng inh băt kơ iĕm hlôh tôm tơdrong 'Bok Kei-Dei na gơh bơtho dih băl tơduă iĕm
Tơdrong noh yua kơ Yêsu Krist tơgŭm inh bơtho, na đei lơ bơngai tơpă lui kơ Sư, na dang ei inh hiôk dêh đơ̆ng Sư pơchĕp kơ inh jang tơdrong 'Bok Kei-Dei âu
Inh jang kiơ̆ kơ đe chih lăm sơ̆p hla bơar 'Bok Kei-Dei sơ̆ thoi âu:
“Lu bơngai ưh tam mă kơtơ̆ng gô 'bôh,
lu bơngai ưh kơ hlôh gô nhên
Đĭ lơ 'măng boih inh wă năm ngôi hơpong păng iĕm, mă ưh kơ yĕng, yua kơ inh oei hăt kơ bơtho lu bơngai mă tam mă kơtơ̆ng tam mă hlôh
Mă-lei dang ei inh năm tơ Pơlei Jêrusalem hơdrol 'mơ̆i yua kơ đe ată jên athei ăn kơ lu bơngai lui tơ noh
Lu bơngai mă tơgŭm jên noh lu sư lăp đon kơ tơgŭm tơpă, yua kơ lu sư dang hre kơ lu bơngai Juđê, đơ̆ng lu bơngai Juđê bơtho lu sư tơdrong 'Bok Kei-Dei sơ̆, noh na lu sư tơgŭm lu bơngai Juđê jên
Đang inh pơjao kơ lu bơngai noh jên boih, na inh năm tơ iĕm, đơ̆ng noh na inh năm hloi tơ dêh Aspanhol
Inh băt mơ̆n mưh truh tơ iĕm kơnh, Yêsu Krist gô tơgŭm inh, wă kơ inh tơgŭm iĕm dơ̆ng
Ơ lu 'nhŏng oh, yua kơ bơ̆n lui kơ Kră Yang bơ̆n Yêsu Krist păng yua kơ Yang Bơhngol 'Lơ̆ng ăn kơ bơ̆n đei đon 'mêm mơnat dih băl tơduă bơ̆n bơngai lui, na inh apinh iĕm adrin krao khan kơ 'Bok Kei-Dei tơgŭm inh hŏ
Thoi noh dah 'Bok Kei-Dei ăn kơ inh yĕng năm truh tơ iĕm tơpă lei jơhngơ̆m inh hiôk dêh, inh tơchĕng gơh pơdơh ngôi păng iĕm 'biơ̆
'Bok Kei-Dei đĕch gơh ăn kơ bơ̆n hiôk-hian, na inh apinh Sư oei hơdai đĭ-đăng kơ iĕm
Inh đei nơ̆r jet gia Ampliat, inh 'mêm kơ sư yua kơ sư lui kơ Kră Yang Yêsu Krist
Inh đei nơ̆r jet gia Apelơ, sư đei tơdrong gleh mă-lei sư oei lui kơ Yêsu Krist kơjăp
Inh kư̆m wă jet gia lăng hnam dơnŏ đe Rihtô sư thoi yơ
Păng inh kư̆m wă jet gia lăng bre duch Triphen păng duch Triphô, bre sư kư̆m hơdai jang tơdrong Kră Yang Yêsu Krist
Păng inh wă jet gia duch Phersi, inh băt sư jang tơdrong Kră Yang Yêsu Krist gleh dêh na bơ̆n 'mêm kơ sư tơpă
Inh kư̆m wă jet gia lăng lu đe âu thoi yơ: Asin, Plêgon, Hêmes, Pattrô, Hemmơ păng đĭ-đăng kơ lu 'nhŏng oh mă oei hơdai lu sư
Inh kư̆m wă jet gia Philô păng yă Jula, Nerê, hăm mŏ mai sư; păng Ôlem păng đĭ-đăng bơngai lui mă oei hăm lu sư
Đĭ-đăng kơ iĕm jing 'nhŏng oh lui kơ Yêsu Krist, na apinh iĕm sơng iŏk rôp băl ti wă kơ băt tơdrong 'mêm băl
Đĭ-đăng bơngai lui kơ Yêsu Krist rim kơ anih tă leng kơ jet gia iĕm ngăl
Dôm lu bơngai thoi noh lu sư ưh kơ jang tơdrong Kră Yang bơ̆n Yêsu Krist tơpă ôh, sư jang wă 'me akâu sư kơdih đĕch, sư pơma kơ đe rơngơp dêh, na lu đe mă 'bônh kơ lui kiơ̆ kơ sư
'Bok Kei-Dei wă kơ bơ̆n gơh oei hiôk hăm bôl buăl, thoi noh na Sư ưh kơ ăn kơ tơdrong kơnê̆ pran hloh kơ iĕm, Sư ăn kơ iĕm pran hloh kơ tơdrong kơnê̆; noh dang Sư ăn kơ iĕm juă bơhlơ̆r kơ̆l yang Satan
'Noh na inh apinh Kră Yang Yêsu Krist wei-lăng iĕm
Timôthê, sư bơngai jang hơdai inh, sư kư̆m đei nơ̆r jet gia iĕm mơ̆n
Na lu đe âu dơ̆ng kư̆m lei-lăi: Lusiu, Jason, Sôssi, lu sư 'nhŏng oh inh ngăl kư̆m hơdai jet gia iĕm mơ̆n
Anăn inh Terruis, Pôl athei inh chih tơgŭm sư kơthơ âu, inh kư̆m hơdai jet gia đĭ-đăng kơ iĕm bơngai lui kơ Kră Yang Yêsu Krist tơ iĕm âu
Êrat sư bơngai chĕp jên đe pơlei păng bôl bơ̆n Kuat, bre sư kư̆m đei nơ̆r jet gia iĕm mơ̆n
Tơdrong hơri hiôk hloh lăm lu 'bai hơri mă Sôlômôn đei pơm
Ơ wă kơ ih chŭm inh hăm hơkŭng ih
Tơdrong hơyuh ih 'ngam hloh kơ sik hơmu
Sư chông ba inh tơ anih sŏng sa tih
Jơhngơ̆m hơyuh sư thoi hla klơ̆p kơpal inh
Ti gah 'ngiĕo sư hơgơn ala kơ̆l inh
Păng ti gah 'ma sư kuăr inh
Bơngai mă inh hơyuh nhen thoi kơtŏng
Dah thoi juei dăm
To sư dơ̆ng tơ rŏng tơnăr hnam nhôn
Sư tơmang đơ̆ng 'măng-'mŏk, Sư gŏk lăng đơ̆ng 'măng hơdrao
Bơngai mă inh hơyuh jing tơmam inh bơih, Păng inh jing tơmam sư
Sư wei triu sư tơ lăm tŏk-bŏk pơgar pơkao kok jơk
Ơ bơngai mă inh hơyuh
Ih 'lơ̆ng hơbŏ, ih rŏ liĕm ngei ngei
Muh măt ih gom hăm che
Lăng măt ih nhen măt sem kơtơp
Sŏk ih nhen thoi bơbe kơdâu jur Tơ cheng kông Gileat
Ơ bơngai mă inh hơyuh, ih 'lơ̆ng hơiă tôm tĕch
Akâu ih ưh kơ đei 'bơ̆t ayơ mă kơnê̆
Ơ mŏ adruh inh, ŭnh om inh
Tơdrong hơyuh ih 'lơ̆ng 'ngam hloh kơ sik hơmu
'Bâu phu đak pơgang đơ̆ng ih 'bâu 'lơ̆ng hloh kơ lu tơmam 'bâu phu nai
Pơyô ih 'lơ̆ng hloh kơ pơyô đe nai hă
Ơ bơngai 'lơ̆ng guăng hloh lăm lu adruh
Pơyô ih đei kiơ 'lơ̆ng kơ pơyô đe nai
Na ih mah pơkă kơ nhôn thoi noh
Pơyô inh noh 'lơ̆ng 'bak 'breo
'Lơ̆ng guăng hloh kơ lăm mơjĭt-rơbâu 'nu tơdăm
“Bơngai adruh âu bu kih
Lăng 'brưch dang 'năr wă lĕch, 'lơ̆ng guăng thoi khei rang, hơdah thoi măt 'năr
Ih gơh pơm kơ đe hiưp kơ măt thoi 'bôh linh yơ̆r hla-kơ
Đon inh tơchĕng, thoi apo 'bôh 'băi inh oei tơ lăm gre aseh
Gah 'ngiĕo kơ kon pơtao inh kon pơlei
Akâu ih hơpơ̆r thoi tơm 'long gao
Toh ih thoi hơie plei sư
Năm tơ âu bĕ, ơ bơngai inh hơyuh, bĕ ba năm tơ mir
Păng 'bĭch hloi kơmăng tơ pơlei iĕ
Ô rŏ kơ ti 'ngiĕo ih gô hơgơn ala kơ̆l inh
Ti 'ma ih kuăr inh
Pơgar hơmu inh 'măn lê̆ kơ inh bơih
Ơ Sôlômôn, minh-rơbâu hlak jên hu noh gô lê̆ kơ ih
Bĕ oei 'bar-hrĕng hlak noh apah lu bơngai jang pơgar noh
Inh wă kơ ih rơih chă lu bơngai lui trŏ thoi âu: Bơngai bu đon 'lơ̆ng tơpăt mă đe ưh kơ lah bâu roi sư; păng sư bơngai iŏk akăn minh, kon sư kư̆m lui kơ 'Bok Kei-Dei mơ̆n; lu kon sư mă ưh kơ pơm kư̆ kă, sư băt chu yom kơ mĕ 'bă sư, hăm chu yom kơ 'Bok Kei-Dei đĕch
Na ih athei khă lu sư 'nĕ pă bơtho tơdrong kư̆ kă, wă kơ lu sư jah lui mă kơjăp
Mă-lei gah ih, athei bơtho tơdrong 'Bok Kei-Dei mă trŏ hŏ
Bơtho lu bơngai drŏ-nglo oei moh 'nĕ kơ pơm kư̆ kă
'Bok Kei-Dei khan tơbăt ăn kơ bơ̆n băt kơ Sư 'mêm mơnat kơ bơ̆n tơpă wă pơklaih đĭ-đăng bơngai đơ̆ng tơdrong yoch
Ih tơ'blŏk ăn kơ lu buăl lui athei sư lui yom kơ dôm lu kră pơgơ̆r; păng dôm tơdrong 'lơ̆ng sư wơh wă kơ bơ̆n pơm, bơ̆n athei pơm mă tơpă
Khan kơ lu sư 'nĕ bâu roi pơjăm đe, 'nĕ kơ hơwĕng kơ đe, bơ̆n pơm jơhngơ̆m dim păng đe
Mă-lei 'Bok Kei-Dei khan tơbăt ăn kơ bơ̆n Sư 'mêm mơnat tơpă kơ bơ̆n na Sư wă pơklaih bơ̆n đơ̆ng tơdrong yoch
Lu bôl bơ̆n oei hơdai păng inh sư đei nơ̆r jet gia ih
Păng inh kư̆m apơi rơnguơ̆ ră kơ lu 'nhŏng oh bơngai lui mă 'mêm kơ nhôn tơ bŏl đak Kret
Nhôn kư̆m apinh 'Bok Kei-Dei wei-lăng rim 'nu kơ iĕm tôm tơdrong
'Nĕ kơ pơm thoi 'bok yă lu iĕm sơ̆ thoi lu 'bok khan lê̆ adrol sơ̆ đei krao lu sư
Kră Yang Tih Hloh đei khan: ‘Dang ei weh bĕ đơ̆ng trong kơnê̆ păng đơ̆ng lu tơdrong pơm kơnê̆
’ Mă-lei lu sư ưh kơ mơ̆ng, kuă kơ mơ̆ng Inh, Kră Yang khan thoi noh
Bê̆ tơ yơ 'bok yă lu iĕm dang ei
Păng lu 'bok khan lê̆ adrol noh hăm đei arih ling-lang ưh
Năr 'bar-jĭt puăn khei mơjĭt-mônh, noh khei Sa'bat, lăm sơnăm mă 'bar chăl Đarius, đei Kră Yang tơ'bôh ăn kơ Sachari 'bok khan lê̆ adrol, sư kon drŏ-nglo Bêrekia, sâu Iđô, thoi âu
Inh khan thoi âu: “Ơ yŏng inh, lu aseh noh wă khan kiơ
” Na linh jang mă oei pơma hăm inh khan kơ inh thoi âu: “Inh gô tơ'bôh ăn kơ ih dôm lu aseh âu wă khan kiơ
Bơngai mă dơ̆ng tŏk-bŏk lu 'long pơgang noh tơlang: “'Nâu mă lu bơngai Kră Yang wơh năm tơ jơ̆p-jang teh đak
Lu sư drơ̆ng linh jang mă dơ̆ng tơ tơm 'long pơgang noh thoi âu: “Lu nhôn đei năm jơ̆p boih kơ teh đak, đĭ-đăng jơ̆p-jang kơ teh đak oei hiôk-hian
Kră Yang iŏk dôm nơ̆r rơngơp nơ̆r pơlung tơl linh jang mă oei pơma hăm inh
Đơ̆ng noh, inh ngơk muh măt, inh lăng, 'bôh đei puăn tŏ hơke
Inh khan hloi kơ linh jang mă oei pơma hăm inh thoi âu: “Lu tơmam noh tơmam kiơ
” Sư tơl inh thoi âu: “Noh boih lu hơke mă đei pơm kơ char Juđa, Isơrael păng Jêrusalem pơchah đĭ
Đơ̆ng noh, Kră Yang tơ'bôh ăn kơ inh lăng puăn 'nu bơngai thơ̆ hơjơ̆m
Inh ngơk lăng dơ̆ng; 'bôh đei minh 'nu bơngai tơ ti sư chĕp tơlei pơtŏ
Inh đei pơma dơnuh hăm sư thoi âu: “Ih năm tơ yơ
” Sư tơl inh: “Inh wă năm pơtŏ lăng pơlei Jêrusalem âu, wơ̆l tor sư kơjung să dang yơ
Đơ̆ng noh, linh jang mă oei pơma hăm inh sư yak năm păng đei minh 'nu linh jang nai sơng sư
Kră Yang gô đei char Juđa pơm mŭk tơmam Sư lăm teh đak rơgoh păng Sư gô rơih iŏk Jêrusalem
Đơ̆ng noh, Kră Yang ăn kơ inh 'bôh 'bok soi tơm Jôsua oei dơ̆ng 'bơ̆t anăp linh jang Kră Yang păng Satana oei gah 'ma kơ sư wă kêng sư
Kơplah ei Jôsua hrŭk ao mơgrĭ, dơ̆ng 'bơ̆t anăp linh jang
Linh jang Kră Yang tơtă kơ Jôsua thoi âu
Kră Yang khan: “Lăm năr noh, lu iĕm gô krao pơtơm lu bôl buăl rông 'bôt hơ-oei ala tơm hơmu păng tơm 'long hơra
Đơ̆ng noh ling jang khan hăm inh, wơ̆t râu tơiung inh dơ̆ng, thoi minh 'nu bơngai oei tep na râu tơiung sư
Inh apinh linh jang mă oei pơma hăm inh thoi âu: “Ơ yŏng inh, dôm tơdrong âu wă khan kiơ
Sư tơl inh: “'Nâu jơ̆ nơ̆r Kră Yang khan kơ Sôrôbabel, thoi âu: ‘Noh ưh kơ sĭ đơ̆ng tơdrong gơh hơgei, kư̆m ưh kơ sĭ đơ̆ng tơdrong pran kơtang ôh, mă-lei đơ̆ng Yang Bơhngol 'Lơ̆ng Inh
’ Kră Yang Tih Hloh khan thoi noh
Đơ̆ng noh đei dơ̆ng nơ̆r Kră Yang khan kơ inh
Inh tơl sư thoi âu: “'Bar tơnơm 'long ôliwơ minh tơnơm gah 'ma minh tơnơm gah 'ngiĕo kơ jơ̆ng ŭnh kơđeng noh wă khan kiơ
Inh apinh sư mă 'bar dơ̆ng thoi âu: “'Bar tŏ dơng ôliwơ 'bar pah kơ đing maih, đei đak maih ro, noh wă khan kiơ
Sư tơl inh thoi âu: “Ih ưh kơ băt noh khan kiơ hă
” Inh drơ̆ng: “Ơ Yŏng inh, inh ưh kơ băt
Sư khan thoi âu: “Noh wă khan đei 'bar 'nu chu tuh đak rơmă, dơ̆ng cheng 'bơ̆t Kră Yang mă Yang kơ đĭ-đăng teh đak
Inh ngơk păng bơyar măt inh lăng dơ̆ng, na 'bôh đei minh sơ̆p hla bơar akar đông
Sư khan kơ inh: “Ih 'bôh kiơ
” Inh tơl sư: “Inh 'bôh đei sơ̆p hla bơar akar oei đông, să tor sư 'bar-jĭt plaih, wơ̆l sư mơjĭt plaih
Đơ̆ng noh sư khan kơ inh: “'Nâu jing tơdrong hiap pơtê̆ jơ̆p-jang kơ teh đak; yua kơ kiơ̆ kơ sơ̆p hla bơar đei chih boih tơ gah minh pah, rim 'nu bơngai bu mă tơtông klĕ đe gô pơrăm lê̆ sư, đơ̆ng noh kư̆m kiơ̆ kơ hla bơar đei chih tơ minh pah nai dơ̆ng bơngai bu mă kăt tơdra hơkar hơlĕnh đe kư̆m gô pơrăm lê̆ sư
Linh jang mă pơma hăm inh lĕch weh păng khan kơ inh thoi âu: “Dang ei ih ngơk lăng 'bôh kiơ lĕch to
Inh khan: “Noh kiơ
” Sư tơl inh thoi âu: “Noh boih jơ̆ minh pôm ephaa lĕch
” Sư khan kơ inh dơ̆ng: “Noh rup tơdrong kơnê̆ lu sư tơ jơ̆p-jang kơ teh đak
Đơ̆ng noh, inh 'bôh minh kơtuăl bơlơ̆k đei pôk hơtŏk lê̆ păng đei minh 'nu drŏ-kăn hơ-oei lăm epha
Sư khan thoi âu: “Noh tơdrong kơnê̆
” Đơ̆ng noh đe tơlơ̆ sư tơ lăm epha dơ̆ng păng tơhuŏng kơtuăl bơlơ̆k noh klơ̆p lê̆ 'măng epha
Đơ̆ng noh inh ngơk lăng, 'nâu, đei 'bar 'nu drŏ-kăn lĕch, tơklă anăp inh
Đei kial đơ̆ng lăm pơnăr lu sư, na lu sư đei pơnăr thoi pơnăr klang kok; păng lu bơngai pôk epha dan tŏk-bŏk teh hăm plĕnh
Inh apinh linh jang mă pơma hăm inh: “Lu sư pôk chĕp ba epha năm tơ yơ
Inh ngơk lăng dơ̆ng na 'bôh puăn tŏ gre aseh lĕch đơ̆ng sơlam kông
Kông noh kông hu
Gre aseh mă pêng noh aseh kok, đơ̆ng noh gre aseh mă puăn noh aseh brông drơ̆k-drơ̆l
Đơ̆ng Kră Yang khan kơ inh
“Iŏk bĕ jên dah maih đơ̆ng lu adrĕch Helđai, Tôbia păng Jêđaia, lu bơngai bơnă mă đơ̆ng Babilôn, kư̆m lăm năr noh mơ̆n năm bĕ tơ hnam Jôsia kon drŏ-nglo Sêphania
Iŏk jên dah maih đơ̆ng sư, pơm bĕ minh tŏ môk pơtao na pơyơ̆l ăn bĕ tơ kơ̆l Jôsua 'bok soi tơm kon dăm Jêhôsađak
Môk pơtao gô oei lăm Hnam Kră Yang jing tơmam wă kơ 'blŏk hơdơ̆r kơ Helđai, Tôbia, Jêđaia păng Hen kon dăm Sêphania
Lu bơngai đơ̆ng ataih năm păng tơgŭm pơjing pơdơ̆ng hnam Kră Yang; păng ih gô băt Kră Yang Tih hloh wơh boih inh năm tơ âu
Tơdah ih chơgăm pơnam pơm kiơ̆ nơ̆r Kră Yang 'Bok Kei-Dei ih, na tơdrong noh gô truh
Đei tơdrong truh lăm sơnăm mă puăn chăl pơtao Đarius, đei nơ̆r Kră Yang khan kơ Sachari trŏ năr puăn khei tơsĭn Kisle
Lu kon pơlei Bethel đei wơh bre Sareser hăm Rêgêmalek hăm lu bơngai kiơ̆ wă apinh tơdrong mơnat đơ̆ng Kră Yang
păng pơma hăm lu 'bok soi lăm hnam akŭm 'Bok Kei-Dei păng hăm lu 'bok khan lê̆ adrol thoi âu: “Inh hăm pă nhơ̆m hmoi păng ngôi adrô̆ lăm khei pơđăm thoi inh ngăl juăt kơ đei pơm boih lăm lơ sơnăm noh sơ̆
Dang ei đei nơ̆r Kră Yang Tih Hloh khan kơ inh thoi âu
“Khan bĕ kơ đĭ-đăng kon pơlei oei kơpal teh păng lu 'bok soi thoi âu: ‘Lu iĕm nhơ̆m hmoi, ơ̆t kơ por lăm khei pơđăm, khei tơpơh, đei tơpơh-jĭt sơnăm kơ 'nâu, hăm trŏ yua kơ inh, iĕm ơ̆t kơ sŏng sa noh
Noh hăm trŏ khan ưh kơ nơ̆r Kră Yang yua lu 'bok khan lê̆ adrol chăl sơ̆ roi tơbăt, kơplah Jêrusalem păng lu pơlei tih tăp dăr sư đei kon pơlei oei păng hrôh ngôh păng kơplah gah gơal păng gah hơlĕch đei kon pơlei oei boih
Đơ̆ng noh, đei nơ̆r Kră Yang khan kơ Sachari
“Kră Yang Tih Hloh khan thoi âu: ‘Pơm bĕ dôm tơdrong kiơ mă 'lơ̆ng tơpăt păng rim 'nu athei iơ̆m dim, 'mêm mơnat kơ 'nhŏng oh
'nĕ pơjuă pơđep lu yă adro po, dah lu mơti mơtuei, dah lu tơmoi nai 'nao oei, dah lu bơngai dơnuh hoh păng rim 'nu mă bu bu kư̆m 'nĕ pơm đon kơnê̆ hăm lu 'nhŏng oh bơ̆n kơdih
Mă-lei lu sư ưh kơ wă mơ̆ng, tơwih rŏng păng chĭt lê̆ đon kuă kơ mơ̆ng
Đei tơdrong truh thoi kơplah Inh krao, lu sư ưh kơ chu mơ̆ng, na kơplah lu sư krao Inh kư̆m ưh kơ wă mơ̆ng, Kră Yang Tih Hloh khan thoi noh
Đei dơ̆ng nơ̆r Kră Yang Tih hloh khan kơ inh thoi âu
Mă-lei dang ei Inh ưh kơ ăn ôh lu bơngai mă oei lăm lu kon pơlei 'nâu thoi adrol
“na năr 'nâu kư̆m lei-lăi, Inh pơkă wă pơm 'lơ̆ng kơ pơlei Jêrusalem păng hnam Juđa: Lu iĕm 'nĕ kơ hli
'Nâu tơdrong lu iĕm athei pơm: Athei pơma tơpăt dih băl, arih hiôk chơt hăm rông 'bôt, athei sek tơlang mă tơpăt hơnơ̆ng
Đơ̆ng noh, đei nơ̆r đơ̆ng Kră Yang Tih Hloh khan kơ inh
Kră Yang Tih Hloh đei khan thoi âu: “Tơdrong ơ̆t kơ sŏng sa lăm khei puăn păng tơdrong ơ̆t kơ sŏng sa lăm khei pơđăm, tơdrong ơ̆t kơ sŏng sa lăm khei tơpơh, tơdrong ơ̆t kơ sŏng sa lăm khei mơjĭt noh gô đei tơdrong chơt hiôk, 'nă hal păng et sa chơt hiôk kơ hnam Juđa
Thoi noh hưch hanh bĕ tơdrong tơpăt păng chơt hiôk
Kră Yang Tih Hloh khan thoi âu: “Gô đei lơ lu kon pơlei păng lu kon pơlei nai mă oei tơ lăm pơlei tih gô truh
Thoi noh đei lơ kon pơlei păng lu adrĕch adrung lăm teh đak pran kơtang gô năm chă Kră Yang Tih Hloh tơ pơlei Jêrusalem păng apinh tơdrong mơnat đơ̆ng Kră Yang tơ noh
Kră Yang Tih Hloh khan thoi âu: “Gô đei mơjĭt 'nu đơ̆ng rim nơ̆r pơma păng rim kơ dêh char, rôp kơjăp ao minh 'nu bơngai Juđa păng khan: Ăn kơ nhôn năm hơdai ih, yua kơ nhôn kơtơ̆ng Kră Yang oei hơdai ih
Nơ̆r Kră Yang hil kơ char Hadrak,
sư gô oei tơ pơlei Đamas
Yua kơ măt bơngai Isơrael
păng đĭ-đăng kon bơngai tă kơ lăng tơ Kră Yang ngăl
Nơ̆r noh kư̆m pơma kơ Hamat, tơring jê̆ pơlei Đamas,
tơ gah Tirơ păng Siđôn, yua kơ lu pơlei noh tih hlôh wao
Pơlei Askalon gô 'bôh păng hli;
Gasa kư̆m 'bôh păng jĭ lăm jơhngơ̆m ưh kơ sŭk;
pơlei Ekrôn kư̆m lei-lăi, yua kơ dôm tơdrong sư chang hơmĕng gô hiong tôch;
pơtao pơlei Gasa đe gô pơlôch
păng pơlei Askalon gô pă đei kon pơlei oei
Bơngai tơmoi gô oei lăm pơlei Asdôt;
Inh gô tơhiong lê̆ tơdrong pơang lu bơngai Philistin
Inh gô war bơwei tăp dăr kơ hnam Inh,
tơblah hăm lu linh, wă ưh kơ đei bu mơ̆t lĕch
Lu bơngai pơgô̆ đe ưh pă đei pơgô̆ boih,
yua kơ dang ei măt Inh lăng bơwei sư
Ơ kon drŏ-kăn Siôn chơt hiôk bĕ đĭ-đăng
Ơ kon drŏ-kăn Jêrusalem, jreo tơkĕch chơt hiôk bĕ
'Nâu, pơtao lu iĕm truh tơ lu iĕm boih,
Sư jơ̆ tơpăt ăn tơdrong dŏng pơklaih,
iŏk đon ala hao aseh iĕ,
wă khan kon aseh yŏng
Inh gô pơrăm lu gre aseh đơ̆ng Êphraim
păng aseh đơ̆ng Jêrusalem;
hră mă đe tơblah Inh gô gơ̆ lê̆
păng Sư gô sơkat ăn pŭn hiôk kơ adrĕch kon bơngai;
tơdrong mơsêh Sư truh tơ jơ̆p lăm đak dơsĭ âu truh tơ dơsĭ to,
đơ̆ng glung tih truh tơ tôch kơ teh đak
Ơ lu bơngai bơnă mă đei tơdrong gơnang chang gô, brŏk bĕ tơ anih kơjăp,
lăm năr âu boih inh khan gô pơm 'mong ăn kơ ih hloh 'bar wơ̆t dơ̆ng
Dang ei Kră Yang gô tơ'bôh kơ lu sư,
'brơ̆m sư prah thoi kơmlat;
Kră Yang gô hlôm keng
păng năm hơdai hăm kial hơbŭt gah gơal
Apinh bĕ đak 'mi đơ̆ng Kră Yang kơplah bơyan 'mi wă tôch,
na Kră Yang gô ăn kơmlat
păng tơjur đak 'mi rơkah rơkai,
wă ăn kơ rim 'nu bơngai đei hla 'nhot sa đơ̆ng mir
Đơ̆ng lu sư gô đei tơmo mum hnam,
đơ̆ng lu sư đei 'long đe pơ̆ng hnam khăn,
đơ̆ng lu sư đei hră tơblah,
đơ̆ng lu sư gô đei lu kră pơgơ̆r
mă-lei lu sư jơ̆ lu bơngai nuih pran pơjuă lu ayăt kơ lu sư,
thoi đe pơjuă teh hlŭt rok trong đe năm tơblah;
lu sư gô blah jei, yua kơ Kră Yang oei hơdai lu sư,
na lu linh ayăt hao aseh gô thuơ păng mơlâu kơ lu sư
Bơngai Êphraim gô thoi bơngai nuih pran kơtang,
jơhngơ̆m lu sư chhôk hal thoi suai kơ et sik hơmu;
kon sâu lu sư gô 'bôh păng chơt hiôk tơpă,
jơhngơ̆m lu sư chơt hiôk lăm Kră Yang
Thoi ei na Inh gô anhăk lu sư brŏk đơ̆ng dêh char Êyiptơ,
pơpôi akŭm lu sư đơ̆ng char Asiri,
ba lu sư mơ̆t lăm teh đak Gileat
păng Liban păng lu sư gô chă anih oei ưh kơ mah
Lu sư yak hlôi kơ đak dơsĭ anat dêh,
yak rok đak dơsĭ poh-yă,
đơ̆ng noh dơ̆ng dôm lu đak krong Nil mă jrŭ gô hrĕng kro,
Inh gô pơrăm lê̆ đĭ dôm tơdrong pơang char Asiri
păng 'long jra pơtao Êyiptơ gô hiong đĭ
Ơ Liban, pơih bĕ 'măng,
wă kơ ŭnh sa pơđĭ 'long dơnơ̆ng ih
Kră Yang 'Bok Kei-Dei khan thoi âu: “Ăn bĕ lu triu wă pơlôch pơm 'nhĕm sa 'nhĕt
Thoi noh Inh ăn lu triu đe wă pơlôch sa 'nhĕt, lu triu noh boih pơmat-tat tơpă tơ lăm khŭl triu
Đơ̆ng noh, Inh iŏk 'bar tŏ 'long jra: Minh pôm krao 'long jra 'mêm mơnat, minh pôm krao 'long jra pơgơ̆p păng Inh ăn kơ lu triu chă sa
Lăp lăm minh khei đĕch Inh pơlôch đĭ pêng 'nu bơngai wei triu; Inh pă kĕ ĕnh hăm lu sư boih păng lu sư kư̆m lei-lăi ưh pă lăp kơ Inh
Inh khan thoi âu: “Inh ưh pă jing bơngai wei triu lu iĕm boih
Triu ayơ lôch, lôch bĕ; triu ayơ hiong, hiong bĕ
Bê̆ mă triu oei đei tơkăp tơsa băl tơduă, triu âu sa triu noh
Đơ̆ng noh, inh iŏk 'long jra mă minh krao 'long jra 'mêm mơnat na chơ̆ng hơjăl lê̆, wă pơrăm lê̆ nơ̆r mă đêl Inh đei pơgơ̆p hăm lu kon pơlei
Inh khan kơ lu sư thoi âu: “Tơdah iĕm tơchĕng khan trŏ ăn jên apah Inh, dah ưh lei lê̆
” Lu sư kŏng tơmam apah Inh, noh pêng-jĭt tơpei jên hu
Kră Yang khan kơ inh thoi âu: “Tôi ba tơpei hu noh mă tơmam gĭt sư apah inh na ba kơ bơngai mă hling sư
” Inh iŏk hloi pêng-jĭt tơpei hu noh năm ba hloi kơ bơngai mă hling sư tơ lăm hnam akŭm 'Bok Kei-Dei
Đang kơ noh inh chơ̆ng hơjăl lê̆ 'long jra mă pơgơ̆p noh, wă pơtôch tơdrong pơm 'nhŏng oh bre bơngai Juđa, lăm bơngai Isơrael
Kră Yang khan kơ inh thoi âu: “Iŏk bĕ kơ ih kơdih dôm lu tơmam đơ̆ng lu bơngai wei triu ưh kơ brĕ
Yua kơ âu, Inh gô tơiung ăn minh 'nu bơngai plơ̆ng jing bơngai wei-lăng triu kơpal teh âu
Mă-lei sư ưh kơ hiơ̆k kơ triu ôh, kư̆m ưh kơ chơchă lu triu hiong, ưh kơ wă ming lu triu rơka, ưh kơ wă rong lu triu bek jăng, mă-lei 'buh sa lu triu mă bek 'lơ̆ng noh păng hek lê̆ kơchôp lu sư
Răm-'băm tơpă kơ lu bơngai wei triu ưh kơ brĕ,
achăng lê̆ triu lu sư
Iŏk đao 'bet kơkŏng ti sư
păng koh măt gah 'ma sư;
kơkŏng sư jing jo
păng măt sư jing tol
“'Nâu, Inh gô pơm ăn kơ pơlei Jêrusalem jing minh pôm kơchŏk pơm kơ kon pơlei mă oei tăp dăr kơ sư; păng tơdah đe wang Jêrusalem boih, kư̆m gô đei tơdrong truh kơ Juđa
Kră Yang adrol hloh gô dŏng pơklaih dôm lu kơđông Juđa, wă kơ đei tơdrong ư-ang kơ hnam Đawit păng tơdrong ư-ang kơ pơlei Jêrusalem, huay kơ ư-ang hloh Juđa
Lăm năr noh, gô đei tơdrong nhơ̆m hmoi tih dêh tơ pơlei Jêrusalem, kư̆m thoi đe nhơ̆m hmoi tih dêh sơ̆ tơ dêh Hadat Rimmôn oei tơ lăm tơmăn glă Mêgiđô
na dôm lu adrĕch mă oei đei, rim adrĕch klah pha păng akăn lu sư kư̆m klah pha
Lăm năr noh Inh gô pơchoh ăn minh pôm đak glung kơ hnam Đawit păng lu kon pơlei oei lăm Jêrusalem, yua kơ wă ôp tơdrong yoch kơnê̆ 'mê̆ brư̆
Đơ̆ng âu tơ anăp tơdah bu mă oei khan lê̆ adrol, na mĕ 'bă lu sư bơngai tơpŭ kơ lu sư, gô khan kơ lu sư thoi âu: ‘E ưh pă arih boih yua kơ e yua anăn Kră Yang pơma hơlĕnh
’ Mĕ 'bă lu sư gô 'bet sư tơdah sư khan lê̆ adrol
Mă-lei lu sư gô khan: ‘Inh ưh kơ trŏ 'bok khan lê̆ adrol, mă-lei bơngai choh mir 'ba; yua kơ inh jang chŭn mir đơ̆ng oei 'lơ̆p sơ̆
Dah đei bu apinh: ‘Đêl lu rơka kiơ tơ kơkŏng ih
’ Na sư gô tơl: ‘Rơka inh đei đêl đơ̆ng lăm hnam buăl juăt inh
Kră Yang Tih Hloh khan thoi âu:*
“Ơ đao iung tơblah bĕ hăm lu bơngai wei triu Inh
păng blah hăm lu buăl juăt Inh
Blah bĕ lu bơngai wei triu, lê̆ triu tơklah tơklang;
păng Inh gô iŏk ti Inh pơm tơwih kơ lu triu iĕ noh
Dang ei, Kră Yang gô năm blah hăm lu dêh char noh, kư̆m thoi sư đei blah boih lăm năr tơblah
Lăm năr noh ưh pă đei hơdah dơ̆ng, dôm lu chră hơdah gô jing iĕ, ưh kơ đei tơngiĕt dah prĕl jur mơ̆n
Noh jing minh năr Kră Yang đĕch băt; ưh kơ sĭ kơ'năr dah kơmăng, mă-lei dah kơsơ̆ truh boih gô đei hơdah
Lăm năr noh đak tơdrong arih gô lĕch ro đơ̆ng pơlei Jêrusalem, minh trong noh ro tơ đak dơsĭ gah hơlĕch, minh trong gô ro tơ dơsĭ gah bơmơ̆t, lăm bơyan 'mi hăm bơyan phang tă kơ đei ngăl
Đĭ-đăng jơ̆p kơ teh đak gô jing teh dơhnă, iŏk đơ̆ng Gêba truh tơ Rimôn
Gah gơal kơ pơlei Jêrusalem, pơlei tih âu đe gô hơtŏk sư tơ anih sư, đơ̆ng 'măng jang Bênjamin truh tơ 'măng jang mă blŭng-a păng truh tơ 'măng jang mum, đơ̆ng hnam thôt Hananêl dĭng truh tơ anih pơtao hmĕt đak hơmu pơm sik
Đơ̆ng noh, 'nâu mă Kră Yang wă phak lu bơngai mă tơblah hăm Jêrusalem: Sư pơm ăn kơ jơ̆ng rim 'nu lu sư bluch kơplah lu sư oei dang dơ̆ng, klong măt lu sư gô ôm lăm măt, đơ̆ng noh hơpiĕt lu sư gô ôm lăm 'bơ̆r lu sư
Lăm năr noh, Kră Yang gô ăn tơdrong hli dêh truh tơ lu sư; yua kơ lu sư gô rôp băl ti tơduă lu sư păng ti bơngai âu gô tơblah hăm ti bơngai to
Păng kư̆m đei toi truh tơ lu aseh, lu lăk-đa, aseh bri păng đĭ-đăng lu kon sem dơrong lăm kơđông linh, tă kơ đei toi thoi noh
Đei tơdrong truh kơ đĭ-đăng lu bơngai mă oei đei lăm jơ̆p kơ dêh char gô tŏk blah Jêrusalem, gô tŏk tơ noh rim sơnăm wă kơkuh 'bơ̆t anăp pơtao, noh boih Kră Yang Tih Hloh păng kư̆m năm kơ năr giĕng bơsŭn
Lăm lu adrĕch adrung kon bơngai kơpal teh, lu đe mă ưh kơ đei tŏk tơ pơlei Jêrusalem wă năm kơkuh kơ pơtao, wă khan Kră Yang Tih Hloh, 'mi ưh kơ đei truh tơ lu sư
Tơdah lu adrĕch adrung bơngai Êyiptơ ưh kơ tŏk dah ưh kơ truh tơ noh, na 'mi kư̆m ưh kơ truh tơ lu sư; păng lu sư gô lôch hơbuh 'nâu, noh toi mă Kră Yang yua wă phak lu dêh char mă ưh kơ tŏk tơ pơlei Jêrusalem wă kơkuh năr giĕng bơsŭn
Noh tơdrong phak đe Êyiptơ păng tơdrong phak lu dêh char mă kuă tŏk kơkuh năr giĕng bơsŭn kư̆m thoi noh
Lăm năr noh, gô chhơ̆ chư tơ krĕng-nĕng aseh thoi âu: “'LƠ̆NG RƠGOH KƠ KRĂ YANG
” Lu gŏ lăm hnam Kră Yang gô nhen thoi lu pơnhan kơpal gơ'bang soi
'Nâu boih nơ̆r Kră Yang khan kơ Jêphania, kon drŏ-nglo Kusi, sâu Gêđalia, sâu Amaria, Hesekia
Lăm chăl Jôsia, kon drŏ-nglo Ammôn pơm pơtao đe Juđa
Ơ kon pơlei mă ưh kơ băt mơlâu
Akŭm băl bĕ, tơpă, athei akŭm băl bĕ
